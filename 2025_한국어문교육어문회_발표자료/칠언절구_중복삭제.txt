<title>奉和座主尙書避難過維陽寵示。絶句 三首</title>,<text>年年荊棘侵儒苑。處處煙塵滿戰場。豈料今朝覲宣父。豁開凡眼睹文章。</text>
<title>奉和座主尙書避難過維陽寵示。絶句 三首 其二</title>,<text>亂時無事不悲傷。鸞鳳驚飛出帝鄕。應念浴沂諸弟子。每逢春色耿離腸。</text>
<title>奉和座主尙書避難過維陽寵示。絶句 三首 其三</title>,<text>濟川終望拯湮沈。喜捧淸詞浣俗襟。唯恨吟歸滄海去。泣珠何計報恩深。</text>
<title>留別女道士</title>,<text>每恨塵中厄宦塗。數年深喜識麻姑。臨行與爲眞心說。海水何時得盡枯。</text>
<title>酬進士楊贍送別</title>,<text>海山遙望曉煙濃。百幅帆張萬里風。悲莫悲兮兒女事。不須怊悵別離中。</text>
<title>楚州張尙書水郭相迎。因以詩謝</title>,<text>楚天蕭瑟碧雲秋。旟隼高飛訪葉舟。萬里乘槎從此去。預愁魂斷謝公樓。</text>
<title>酬吳巒秀才惜別二絶句</title>,<text>榮祿危時未及親。莫嗟歧路暫勞身。今朝遠別無他語。一片心須不愧人。</text>
<title>酬吳巒秀才惜別二絶句 其二</title>,<text>殘日塞鴻高的的。暮煙汀樹遠依依。此時回首情何限。天際孤帆窣浪飛。</text>
<title>和友人除夜見寄</title>,<text>與君相見且歌吟。莫恨流年挫壯心。幸得東風已迎路。好花時節到雞林。</text>
<title>東風</title>,<text>知爾新從海外來。曉窓吟坐思難裁。堪憐時復撼書幌。似報故園花欲開。</text>
<title>海邊春望</title>,<text>鷗鷺分飛高復低。遠汀幽草欲萋萋。此時千里萬重意。目極暮雲翻自迷。</text>
<title>春曉閒望</title>,<text>山面嬾雲風惱散。岸頭頑雪日欺銷。獨吟光景情何限。猶賴沙鷗伴寂寥。</text>
<title>海邊閒步</title>,<text>潮波靜退步登沙。落日山頭簇暮霞。春色不應長惱我。看看卽醉故園花。</text>
<title>和金員外贈巉山淸上人</title>,<text>海畔雲菴倚碧螺。遠離塵土稱僧家。勸君休問芭蕉喩。看取春風撼浪花。</text>
<title>題海門蘭若柳</title>,<text>廣陵城畔別蛾眉。豈料相逢在海涯。只恐觀音菩薩惜。臨行不敢折纖枝。</text>
<title>途中作</title>,<text>東飄西轉路歧塵。獨策羸驂幾苦辛。不是不知歸去好。只緣歸去又家貧。</text>
<title>饒州鄱陽亭</title>,<text>夕陽吟立思無窮。萬古江山一望中。太守憂民疎宴樂。滿江風月屬漁翁。</text>
<title>山陽。與鄕友話別。</title>,<text>相逢蹔樂楚山春。又欲分離淚滿巾。莫恠臨風偏悵望。異鄕難遇故鄕人。</text>
<title>題芋江驛亭</title>,<text>沙汀立馬待回舟。一帶烟波萬古愁。直得山平兼水渴。人間離別始應休。</text>
<title>春日。邀知友不至。</title>,<text>每憶長安舊苦辛。那堪虛擲故園春。今朝又負遊山約。悔識塵中名利人。</text>
<title>留別西京金少尹 峻</title>,<text>相逢信宿又分離。愁見歧中更有歧。手裏桂香銷欲盡。別君無處話心期。</text>
<title>贈金川寺主</title>,<text>白雲溪畔刱仁祠。三十年來此住持。笑指門前一條路。纔離山下有千歧。</text>
<title>贈梓谷蘭若獨居僧</title>,<text>除聽松風耳不喧。結茅深倚白雲根。世人知路翻應恨。石上莓苔汚屐痕。</text>
<title>黃山江臨鏡臺</title>,<text>烟巒簇簇水溶溶。鏡裏人家對碧峰。何處孤帆飽風去。瞥然飛鳥杳無蹤。</text>
<title>題伽倻山讀書堂</title>,<text>狂奔疊石吼重巒。人語難分咫尺間。常恐是非聲到耳。故敎流水盡籠山。</text>
<title>贈希朗和尙</title>,<text>步得金剛地上說。扶薩鐵圍山間結。苾蒭海印寺講經。雜花從此成三絶。</text>
<title>贈希朗和尙 其二</title>,<text>龍堂妙說入龍宮。龍猛能傳龍種功。龍國龍神定歡喜。龍山益表義龍雄。</text>
<title>贈希朗和尙 其三</title>,<text>磨羯提城光遍照。遮拘盤國法增耀。今朝慧日出扶桑。認得文殊降東廟。</text>
<title>贈希朗和尙 其四</title>,<text>天言秘敎從天授。海印眞詮出海來。好是海隅興海義。只應天意委天才。</text>
<title>贈希朗和尙 其五</title>,<text>道樹高談龍樹釋。東林雅志南林譯。斌公彼岸震金聲。何似伽倻繼佛跡。</text>
<title>贈希朗和尙 其六</title>,<text>三三廣會數堪疑。十十圓宗義不虧。若說流通推現驗。經來未盡語偏奇。</text>
<title>李郞中 惟誼 茶店晝睡 二絶</title>,<text>頹然臥榻便忘形。午枕風來睡自醒。夢裏此身無處著。乾坤都是一長亭。</text>
<title>李郞中 惟誼 茶店晝睡 二絶 其二</title>,<text>虛樓夢罷正高舂。兩眼空濛看遠峯。誰識幽人閑氣味。一軒春睡敵千鍾。</text>
<title>七夕 三首</title>,<text>銀河淸淺月華饒。也喜神仙會此宵。多小人間烏與鵲。年年辛苦作仙橋。</text>
<title>七夕 三首 其二</title>,<text>坐想豪奢許史門。曝衣樓上綺羅繁。未能免俗聊爲爾。高掛中庭犢鼻禈。</text>
<title>七夕 三首 其三</title>,<text>千家肴菓競時新。無限區區乞巧人。獨與天孫仍有約。更將愚拙付精神。</text>
<title>趙亦樂將隱居城南。分韻得歸字。</title>,<text>得車舐痔性多違。洗耳踰垣世亦非。誰似先生嫌異俗。雲山城市兩忘歸。</text>
<title>戲贈 二首</title>,<text>憶曾淸夜醉華茵。同賞樽前一搦身。寄語鶯鶯須好在。會應重見老詩人。</text>
<title>戲贈 二首 其二</title>,<text>倡樓高會舞吳娃。別後闌干玉筯齊。莫笑狂生豪橫過。近來心似絮粘泥。</text>
<title>贈眉叟弟僧纘之 二首</title>,<text>長安初識少麒麟。不見于今七換春。客路相逢談往事。與君俱是夢中人。</text>
<title>贈眉叟弟僧纘之 二首 其二</title>,<text>親愛慇懃挽不留。飄然一衲占高遊。知君已作江山主。豈羨人間萬戶侯。</text>
<title>題吳江圖</title>,<text>連天水氣蒸三吳。橫截中流一幅蒲。垂虹亭上月明夜。淸風不減郞官湖。</text>
<title>書外院壁</title>,<text>早抱文章動帝京。乾坤一介老書生。如今始覺空門味。滿院無人識姓名。</text>
<title>觀古人筆迹</title>,<text>生綃數幅出鵝溪。醉墨奇蹤似會稽。也是元和遺脚在。從今不復厭家鷄。</text>
<title>途中暴雨</title>,<text>天低野闊雨跳珠。猛勢橫空望却無。想得符堅初戰退。千兵萬馬一時趨。</text>
<title>贈演之</title>,<text>風生虛閣抵千金。滿院荒涼碧樹深。不覺天西殘月落。終宵空伴草蟲吟。</text>
<title>書懷</title>,<text>詩人自古以詩窮。顧我爲詩亦未工。何事年來窮到骨。長飢却似杜陵翁。</text>
<title>次韻金蘊 珪題 觀音院</title>,<text>往事悠悠墮渺茫。側書詩句兩三行。那嫌擧目江山異。賴有高樓似岳陽。</text>
<title>次韻金蘊 珪題 觀音院 其二</title>,<text>郡樓登眺遠蒼茫。戀國情深淚數行。誰識多情白司馬。天涯流落老潯陽。</text>
<title>戲亦樂近不作詩</title>,<text>詩家綺語定非眞。子是從前近道人。欲學尋醫除口業。也應肝肺日生塵。</text>
<title>過長湍</title>,<text>長湍風急浪如山。欲借孤舟上瀨灘。十二時回朝復暮。人間何日少波瀾。</text>
<title>寄茶餉謙上人</title>,<text>近得蒙山一掬春。白泥赤印色香新。澄心堂老知名品。寄與尤奇紫筍珍。</text>
<title>戲贈若水</title>,<text>聞君閉戶對塵編。讀過長安苦雨天。要向柴扉尋病叟。淸談終勝卷中賢。</text>
<title>次韻資福寺留題</title>,<text>平生愛竹老文同。獨恨兒孫掃地空。解勸主人須會意。春來移種小樓東。</text>
<title>謝人携酒見訪</title>,<text>門外頻廻長者車。從容談笑酌流霞。識奇不是楊雄學。日日空煩載酒過。</text>
<title>謝惠鯉</title>,<text>忽見先生惠鯉魚。不須彈鋏歎歸歟。呼兒乞火烹來處。更得中藏尺素書。</text>
<title>次韻友人梅花</title>,<text>迎臘梅花一本芳。生憎胡蝶宿深房。未逢陸抗江南信。斷盡多情旅客腸。</text>
<title>次韻友人梅花 其二</title>,<text>天公著意早春芳。故結紅綃作絳房。莫笑宋公曾作賦。平生鐵石譬肝腸。</text>
<title>次鄭書記韻。戲作 三首。</title>,<text>中散昂䀚瘦鶴姿。一麾初出鎭南垂。揮毫欲作風騷句。壓倒屯田鵲踏枝。</text>
<title>次鄭書記韻。戲作 三首。 其二</title>,<text>自憐憔悴澤邊姿。去國時時涕淚垂。萬里歸心生羽翼。那堪越鳥戀南枝。</text>
<title>次鄭書記韻。戲作 三首。 其三</title>,<text>雲作衣裳雪作姿。可憐疏影倚欄垂。多情杜牧尋春晚。只恐重來于滿枝。</text>
<title>聞觱篥</title>,<text>臨風送響細泠泠。幾片梅花落後庭。莫向離筵吹一曲。危腸易斷不須聽。</text>
<title>法住寺堂頭惠紙筆。因謝之。</title>,<text>吾家二公俱英賢。不慙康樂與惠連。白衣繼入翰林院。弟兄高步八花塼。</text>
<title>賀洪仁演得第</title>,<text>丹臺同籍十餘年。見說先爲白日仙。若有庭前盤鼎在。更敎鷄犬上靑天。</text>
<title>寄從兄</title>,<text>自從避地便忘歸。夜夢時時入試闈。要使家聲今復振。靑雲相伴鶺鴒飛。</text>
<title>書曹溪壁 二絶</title>,<text>安石曾無處世心。幅巾來往會稽陰。那嫌不見風流士。尙有高僧支遁林。</text>
<title>書曹溪壁 二絶 其二</title>,<text>坐學無言面壁心。蒼然松柏滿庭陰。吾師已得傳衣鉢。須見淸風繼小林。</text>
<title>次韻呈湛之 三絶</title>,<text>謫居南國更無州。輦下相逢各白頭。握手何須論契闊。算來今已七年周。</text>
<title>次韻呈湛之 三絶 其二</title>,<text>大手高文柳柳州。人人皆號賈長頭。明時莫怪遭遷謫。天子之才問馬周。</text>
<title>次韻呈湛之 三絶 其三</title>,<text>腰錢駕鶴赴楊州。須要功名尙黑頭。從此圖形麟閣上。致君終不愧伊周。</text>
<title>暮春聞鶯</title>,<text>田家三月麥初稠。綠樹初聞黃栗留。似識洛陽花下客。殷勤百囀未能休。</text>
<title>戲尙州妓一點紅 敎坊妓有紅一點。今尙州鄕籍亦有一點紅。</title>,<text>仙花曾見洛陽城。今日江南眼更明。魏紫姚黃雖異格。到頭同占牡丹名。</text>
<title>摘瓜寄洪書記。三絶。</title>,<text>靑門寂寞邵平家。事業年年謾種瓜。自是野人無所遺。爲君摘此獻淸衙。</text>
<title>摘瓜寄洪書記。三絶。 其二</title>,<text>筆法詩篇自一家。瓊琚好報衞人瓜。須知獨擅風騷句。屈宋還應合作衙。</text>
<title>摘瓜寄洪書記。三絶。 其三</title>,<text>不到城中蘇小家。此身堪恨繫如瓜。紅顏別後今何處。要覓殷勤古押衙。</text>
<title>次韻崔伯環見贈</title>,<text>期年去國戀交親。尙喜今朝見似人。豈臥元龍樓百尺。求田問舍且謀身。</text>
<title>次韻崔伯環見贈 其二</title>,<text>相逢何必早相親。共是江南流落人。下筆新詩多俊氣。也應肝膽大於身。</text>
<title>送人赴試</title>,<text>紛紛擧子踏槐黃。獨喜先生首一鄕。五百年來異人出。從今定見破天荒。</text>
<title>重到京師</title>,<text>劉郞今是白頭翁。一十年來似夢中。惆悵玄都仙館裏。兔葵燕麥動春風。</text>
<title>憶舊遊 二首</title>,<text>春風折柳洛橋東。一別如何信未通。自是思君心更苦。容華應減去年紅。</text>
<title>憶舊遊 二首 其二</title>,<text>雲飛雨散各西東。秪喜音容夢裏通。憶得郵亭行樂處。淺斟低唱看紅紅。</text>
<title>次韻崔相國 惟淸 留題 四絶</title>,<text>當年古寺覓餘春。唯有能詩白舍人。兜率海山何處去。姓名空掛壁間塵。</text>
<title>次韻崔相國 惟淸 留題 四絶 其二</title>,<text>夜涼欹枕水鳴樓。樓下疏篁月影稠。我似多情謝安石。聊成一曲洛生謳。</text>
<title>次韻崔相國 惟淸 留題 四絶 其三</title>,<text>往事渾如雁過空。上樓無語夕陽中。從橫滿壁龍蛇迹。猶想平生賀老風。</text>
<title>次韻崔相國 惟淸 留題 四絶 其四</title>,<text>洞門無鎖也曾來。結夏應嗔踏逕苔。自笑世緣猶不淺。携筇得得出山廻。</text>
<title>憶吳德全</title>,<text>心將萬里長雲遠。淚逐空庭密雨零。一別君來誰與語。眼中無復舊時靑。</text>
<title>次韻璨師</title>,<text>咄咄浮生隙駟馳。病於杯酒老於詩。誰將明鏡來相照。珠在皮膚自不知。</text>
<title>天壽寺門</title>,<text>連天草色碧煙翻。滿地梨花白雪繁。此是年年離別處。不因送客亦銷魂。</text>
<title>次韻梁校勘寒食日邀飮</title>,<text>杏花齊拆暮春晨。正是長安鬬卵辰。杯酒不知藏火日。醺醺猶遣暖加人。</text>
<title>柳怨長句 三首</title>,<text>露嚲煙低無恨思。絮狂絲亂不勝春。其如南北東西路。惱殺古今來往人。</text>
<title>柳怨長句 三首 其二</title>,<text>蘇娘宅畔宜相見。焬帝堤邊不忍看。自緣人意有分別。彼此春光揔一般。</text>
<title>柳怨長句 三首 其三</title>,<text>好事春風歲歲廻。無端吹綠柳條新。都門一見腸猶斷。何況情人折贈春。</text>
<title>夏日卽事 二首</title>,<text>簾幕深深樹影廻。幽人睡熟鼾成雷。日斜庭院無人到。唯有風扉自闔開。</text>
<title>夏日卽事 二首 其二</title>,<text>輕衫小簟臥風櫺。夢斷啼鸎三兩聲。密葉翳花春後在。薄雲漏日雨中明。</text>
<title>戱友人病酒未起</title>,<text>我是老醫能診病。誰爲祟者必麴神。鵝黃五斗晨輕服。此藥傳從劉伯倫。</text>
<title>次韻惠文長老水多寺八詠 柏軒</title>,<text>高卓蒼幢拂半天。小軒人靜散濃煙。根盤不惜靑苔色。劈破團團上砌錢。</text>
<title>次韻惠文長老水多寺八詠 竹閣</title>,<text>過簷修玉兩三叢。敲戛聲高小閣風。忽悟靑靑眞法性。齊腰雪重立庭中。</text>
<title>次韻惠文長老水多寺八詠 石井</title>,<text>轆轤聲斷睡寒虬。石罅狂噴自在流。水性人心若無垢。不須憑仗月輪秋。</text>
<title>次韻惠文長老水多寺八詠 荷池</title>,<text>幽禽入水擘靑羅。微動方池擁蓋荷。欲識禪心元自淨。秋蓮濯濯出寒波。</text>
<title>次韻惠文長老水多寺八詠 盆池</title>,<text>湖池空有去來潮。打岸無端破寂寥。爭似淺淸盆底水。只栽蘆葦聽蕭蕭。</text>
<title>次韻惠文長老水多寺八詠 松徑</title>,<text>落葉紛紛掃去稀。一條縈屈接雲微。替人幸有蒼髥叟。禪老何煩送客歸。</text>
<title>次韻惠文長老水多寺八詠 南澗</title>,<text>潺湲界出翠巖根。閑裏奔忙靜裏喧。好在瑠璃澄碧色。歸來何日洗心煩。</text>
<title>次韻惠文長老水多寺八詠 西臺</title>,<text>擬窺弱水下崔嵬。却築凌雲萬丈臺。可笑東坡癡澁老。三山空說近東萊。</text>
<title>次韻尹學錄春曉醉眠 二首</title>,<text>三杯卯飮敵千藥。一枕春眠直萬金。莫遣黃鸎啼傍耳。夢魂方向玉樓尋。</text>
<title>次韻尹學錄春曉醉眠 二首 其二</title>,<text>睡鄕偏與醉鄕隣。兩地歸來只一身。九十日春都是夢。夢中還作夢中人。</text>
<title>聞江南賊起</title>,<text>自聞群犬吠高聲。匣劒無端白日鳴。闕下牽來應有士。官家何惜一長纓。</text>
<title>奇尙書退食齋八詠 幷引 退食齋</title>,<text>酷着林泉妨廟算。久纏簿領損天和。唯公別占風流地。朝退時時載酒過。</text>
<title>奇尙書退食齋八詠 幷引 靈泉洞</title>,<text>靈派來從石竇深。一條落井碎球琳。愛泉眞趣那輕說。賭得餘淸更洗心。</text>
<title>奇尙書退食齋八詠 幷引 滌暑亭</title>,<text>傍簷涼竹綠陰稠。繞座寒泉爽氣浮。每到三庚金伏日。此亭淸冷恰如秋。</text>
<title>奇尙書退食齋八詠 幷引 獨樂園</title>,<text>一泉寒水呼隣吸。滿榻淸風共客分。唯有名園靜中樂。不曾容易使人聞。</text>
<title>奇尙書退食齋八詠 幷引 燕默堂</title>,<text>一堂虛白映山明。隱几冥觀滌世情。谷鳥那能啼破寂。心空萬物本無聲。</text>
<title>奇尙書退食齋八詠 幷引 漣漪池</title>,<text>碧水無端滿曲池。新荷數朶漾漣漪。憑公莫憶江湖景。看取鴛鴦得意時。</text>
<title>奇尙書退食齋八詠 幷引 綠筠軒</title>,<text>萬樹前頭似一般。誰知歲暮獨凌寒。請公用意勤封槇。莫作花前舊眼看。</text>
<title>奇尙書退食齋八詠 幷引 大湖石</title>,<text>揚歷鴛行四十年。有時淸夢繞雲煙。從今莫起靑山想。天遣荊廬落眼前。</text>
<title>宿乾聖寺。贈堂頭。</title>,<text>一片禪心已冷灰。忘言何更說西來。我今免似雲巖老。彈指曾從百丈廻。</text>
<title>醉書示文長老</title>,<text>一杯美酒如丹液。坐使衰顔作少年。若向新豐長醉倒。人間何日不神仙。</text>
<title>九日無聊有作</title>,<text>寒花依舊滿蘺黃。白露叢邊空嗅香。未把一杯酬勝景。重陽到我不重陽。</text>
<title>山中春雨</title>,<text>雨聲偏與睡相宜。一榻蕭蕭日暮時。無限人間有年喜。山僧獨詑菜苗滋。</text>
<title>自北山入城</title>,<text>塵蹤無計寄雲煙。路出松門尙悵然。馬足漸移山漸遠。徐行不敢努加鞭。</text>
<title>村家 三首</title>,<text>斷煙橫處響村舂。深巷無垣刺樹重。萬馬布山牛散野。望中渾是太平容。</text>
<title>村家 三首 其二</title>,<text>曉寒霜重織聲催。日暮煙昏樵唱廻。野老那知重九日。偶逢黃菊泛濃醅。</text>
<title>村家 三首 其三</title>,<text>山梨葉赤野桑黃。一路風廻間稻香。汲井聲中人響屐。柴門不鎖月鋪霜。</text>
<title>路中遇雪。行至安和寺呈幢師。三首</title>,<text>朔風號怒聳肩行。一路瑤塵一樣平。懶拂寒衫從滿袂。忽驚還作白衣生。</text>
<title>路中遇雪。行至安和寺呈幢師。三首 其二</title>,<text>巾頭髣髴簪花色。履下彭鏗踏玉聲。畫得漁蓑已陳品。欲看新樣故徐行。</text>
<title>路中遇雪。行至安和寺呈幢師。三首 其三</title>,<text>一送春歸未挽廻。至今悵望抱餘哀。天公惜我殷勤意。故遣狂花律外開。</text>
<title>訪聆首座。夜臥方丈。次聆公韻。二首 其二</title>,<text>足庵高寄碧巖根。銀葉燒香夜閉門。不用蓮花空作漏。飢飡困臥是朝昏。</text>
<title>天壽寺偶書廻文 二首</title>,<text>深庵夜寂靜談玄。冷篆香殘斷穗煙。心似月淸肌似鶴。愔愔入妙養天全。</text>
<title>天壽寺偶書廻文 二首 其二</title>,<text>秋雲斷影寒凝榻。夜雨殘聲暗滴簷。幽枕一燈靑灺落。夢酣空檻半垂簾。</text>
<title>訪外院可上人。用壁上古人韻。</title>,<text>方丈蕭然古樹邊。一龕燈火一爐煙。老僧日用何須問。客至淸談客去眠。</text>
<title>遊天和寺飮茶。用東坡詩韻。</title>,<text>一笻穿破綠苔錢。驚起溪邊彩鴨眠。賴有點茶三昧手。半甌雪液洗煩煎。</text>
<title>代人書寢屛四時詞 春日</title>,<text>柳撚金絲颺曉風。一雙閑燕語玲瓏。美人睡起心煩悶。皓腕擎花吸露紅。</text>
<title>代人書寢屛四時詞 夏日</title>,<text>銀蒜垂簾白日長。烏紗半岸洒風凉。碧筩傳酒猶嫌熱。敲破盤氷嚼玉漿。</text>
<title>代人書寢屛四時詞 秋日</title>,<text>騎省初驚見二毛。西風一夜碧天高。夢魂盡處山重疊。月苦霜寒斷鴈號。</text>
<title>代人書寢屛四時詞 冬日</title>,<text>淅瀝風輕雪驟飄。王孫不憚捻鸞簫。綺筵熏暖猶敎摺。不用剛添獸炭燒。</text>
<title>寒食日待人不至</title>,<text>百五佳辰人不來。鞦韆影外夕陽廻。杏餳麥酪渾閒事。只對梨花飮一杯。</text>
<title>草堂詠雨 二首</title>,<text>洒空初似飄絲細。緣霤還如掛索脩。頃刻庭前波瀲灎。兒童聚葉學浮舟。</text>
<title>飛花</title>,<text>滿空搖蕩千千片。飛落長安幾許家。若也黏他紅茜袖。風流稱汝得爲花。</text>
<title>次韻尹國博威見予詩文。以詩寄之。其序目予爲謫仙。予拒之。</title>,<text>目我天仙徒慰耳。勉粧嫫母豈成妍。逢人輒必言皆爾。不亦多哉李謫仙。</text>
<title>次韻文長老路上相逢口占</title>,<text>無官無寺兩閑人。路上相逢撫掌頻。撫掌意深誰會得。夕陽無語立街塵。</text>
<title>金筯表直</title>,<text>重價那能賭一賢。合將金筯表心堅。豈惟當食猶憂國。畫作謀籌不借前。</text>
<title>荔支</title>,<text>玉乳氷漿味尙新。星飛馹騎走風塵。却因咫尺三千里。添得紅顔一笑春。</text>
<title>風流陣</title>,<text>禁掖庭深闢鬪場。錦衾霞被散濃香。明皇謾有風流陣。未禦胡雛犯上陽。</text>
<title>木芍藥</title>,<text>香露低霑炤夜車。一枝輕拂曉風斜。禁園桃李渾無色。獨敵宮中解語花。</text>
<title>步輦召學士</title>,<text>步輦迎來玉帝家。從敎秋雨瀉如河。六街泥濘知多少。未汚花甎學士靴。</text>
<title>辟寒犀</title>,<text>羅綺香熏暖似春。君王猶愛辟寒珍。人間臘雪盈三尺。白屋那無凍死民。</text>
<title>月宮</title>,<text>橫空一杖作銀橋。行趁氷宮度碧霄。欲向玉妃誇舞態。細看仙袂雪飄颻。</text>
<title>金牌斷酒</title>,<text>開元天子計何踈。准勑扶持孕禍軀。正是護成銛觜日。朝臣爭肯害胡雛。</text>
<title>羯鼓</title>,<text>高樓春曉響如雷。催却微紅杏拆開。一代繁華雲雨散。牙床玉索委塵埃。</text>
<title>金籠蟋蟀</title>,<text>蟋蟀偏宜砌底聽。金籠那有別般鳴。風流漏洩人間世。偸作宮中一枕聲。</text>
<title>美人呵筆</title>,<text>丹口何須用意呵。君恩纔煦暖先加。謫仙才思春葩艶。却對紅顔一倍多。</text>
<title>七寶山</title>,<text>談經漢殿惟重席。落筆龍門只奪袍。爭及開元張學士。獨升七寶玉山高。</text>
<title>爇鬚</title>,<text>世情漸薄似秋雲。兄弟猶爲行路人。一見唐皇爇鬚事。臨書不覺淚霑巾。</text>
<title>義竹</title>,<text>帝性怡怡篤友于。天心感應合如符。故敎義竹生蒙密。何異相承棣萼跗。</text>
<title>戴竿舞</title>,<text>此樓當日邇英奇。玉色曾無乙夜疲。胡奈今朝陳百戱。大娘頭上戴孩兒。</text>
<title>木瓦</title>,<text>彫成木瓦費何如。虛葺人家竟未居。不是韋公被豪奪。天敎虢國理韋廬。</text>
<title>楊妃吹玉笛</title>,<text>春風深院沒人知。皓腕閑將玉笛吹。竊向寧王非細事。可憐君意未終移。</text>
<title>龍腦蟬</title>,<text>龍腦奇香帝屬嬪。胡雛何事得爲珍。漁陽犯順君知否。都爲楊妃暗許親。</text>
<title>嚴公界</title>,<text>君王號令劇雷馳。一震無人不失匙。何事反卑京兆尹。慇懃呼却一安之。</text>
<title>記事珠</title>,<text>燕公遺闕想應無。記事猶憑一紺珠。底事後來居位者。錮聦塗眼故昏愚。</text>
<title>截鐙留鞭</title>,<text>良牧臨民似母慈。一方如仰乳霑滋。留鞭截鐙猶爲淺。孃去兒留得不悲。</text>
<title>花妖</title>,<text>芍藥紅黃朝暮態。楊妃媚嫵百千姿。明皇獨識花妖在。愛却人妖自不知。</text>
<title>綠衣使者</title>,<text>秦帝宮松傳口實。衛公祿鶴喪人心。唐皇不見分明鑑。又爵喃喃巧舌禽。</text>
<title>醒醉草</title>,<text>興慶池南紫草繁。淸香撲鼻似蘭蓀。莫言此草能醒酒。未解君王色醉昏。</text>
<title>綉鳧鈒舟</title>,<text>玉蓮花底沸湯流。紅綉爲鳧更鈒舟。只是驪山無汴水。未成千里錦帆遊。</text>
<title>燭奴</title>,<text>身是親王富貴俱。合陳珠翠日歌呼。宮中豈乏僮千指。費盡龍檀作燭奴。</text>
<title>剪髮</title>,<text>極愛翻生拂意間。故將侵語屢掁干。勑還外第妃何恨。一朶烏雲足市歡。</text>
<title>紅汗</title>,<text>弱質難堪夏日遲。玉顔霑汗滴燕脂。那知一點紅桃色。却是香羅濺血期。</text>
<title>金函</title>,<text>開元幾致大平期。揔爲虛懷納諫詞。若置金函長鑒戒。翠華爭肯幸峨嵋。</text>
<title>富窟</title>,<text>王郞富窟眞奢僭。鄧氏銅山敢抗當。惟有一端堪採處。箇中兼置禮賢堂。</text>
<title>寵姐隔障歌</title>,<text>嬌鸎歌翳柳陰深。不見金衣聽玉音。謾抱平生餘恨去。寧王空惱謫仙心。</text>
<title>念奴</title>,<text>帝意方專眷玉環。尙知嬌艶念奴顔。若均寵倖分人謗。老羯何名敢作艱。</text>
<title>消恨花</title>,<text>趁日窮歡擁色嬌。時平莫慮泰山搖。心頭有底些些恨。却倚妖花欲自銷。</text>
<title>舞馬</title>,<text>猒見宮腰束素回。更敎驕馬巧徘徊。三層榻上跳呈技。舞破唐家始下來。</text>
<title>雪衣娘</title>,<text>美人鸚鵡略相同。偏受宮妃眷愛豐。鷙鳥掠殘先有讖。玉顔隨斃虜塵中。</text>
<title>送妃子</title>,<text>軍情洶洶固難違。忍遣紅顔正掩暉。豈以大唐天子貴。勢窮莫庇一宮妃。</text>
<title>雨淋鈴</title>,<text>棧道崎嶇雨潦俱。此時猶念玉妃姝。殷勤自製霖鈴曲。觱篥時憑張野狐。</text>
<title>凝碧池</title>,<text>禁池淸浪涴胡塵。獨有王郞自慘神。慷慨題詩眞有膽。賊中寧欠解文人。</text>
<title>金粟環</title>,<text>國破楊妃一笑姿。鑾輿播越是因誰。不曾懲創當時事。更對遺環雪泣悲。</text>
<title>望月臺</title>,<text>良辰樂事喜參差。虛築高臺指後期。唯有年年秋夜月。一輪依舊掛天涯。</text>
<title>爲祿山起第</title>,<text>胡奴反相帝曾知。斥去猶遲更寵爲。眼孔已容天下大。區區第宅若爲支。</text>
<title>落妃池</title>,<text>太眞雖本出峩𪚥。玉輦巡遊豈所期。一旦行宮西入蜀。忍看當日落飛池。</text>
<title>夢遊大眞院</title>,<text>縹緲煙霞紫翠重。仙童導入大眞宮。依俙一見嚴粧面。淸夢驚來若墮空。</text>
<title>戱李君中敏縫裙</title>,<text>踏破香紈雪色裙。誰家帳底弄文君。細君愼勿加針線。又向巫山染雨雲。</text>
<title>次韻李君見和</title>,<text>新帖羅襦細摺裙。雙鸞帳底笑留君。多情杜牧風流在。欲發狂言問紫雲。</text>
<title>戱贈美人</title>,<text>曉窓呵鏡照凝酥。兩朶烏雲滿把梳。時世粧成紅不暈。時世粧斜紅不暈。</text>
<title>兒三百飮酒</title>,<text>汝今乳齒已傾觴。心恐年來必腐腸。莫學乃翁長醉倒。一生人導太顚狂。</text>
<title>兒三百飮酒 其二</title>,<text>一世誤身全是酒。汝今好飮又何哉。命名三百吾方悔。恐爾日傾三百杯。</text>
<title>野人送紅杮</title>,<text>植物憐渠兼七絶。野翁餉我僅千枚。味如飴蜜還如乳。解止兒啼作笑媒。</text>
<title>又詠橘</title>,<text>掌中持弄愛團團。何必江南雪裏看。一箇忍堪輕擘破。邈從千里致長安。</text>
<title>尋山迷路</title>,<text>暮尋山舍昧西東。行墮荒榛暗莽中。失路忽逢樵徑在。再三珍重採薪翁。</text>
<title>宿沙平津</title>,<text>遊女冶容多效妓。居民祝髮半爲僧。江喧始識潮聲漲。地熱那堪瘴氣蒸。</text>
<title>江上待舟</title>,<text>朝日初昇宿霧收。促鞭行到漢江頭。天王不返憑誰問。沙鳥閑飛水自流。</text>
<title>與鄕黨二三子。遊馬巖。</title>,<text>雙馬權奇出水涯。縣名從此得黃驪。詩人好古煩徵詰。來往漁翁豈自知。</text>
<title>縣宰邀宴江樓。明日奉贈。</title>,<text>山水淸姸敵十洲。使君邀我宴江樓。郡人扶腋光生路。大勝朱翁晝錦遊。</text>
<title>縣宰邀宴江樓。明日奉贈。 其二</title>,<text>岸上好花倡妓艶。樓前流水長官淸。玉樽未倒靑山暮。緩管哀絃尙殢膓。</text>
<title>書聊城驛樓上</title>,<text>興來命駕困來安。多謝乾坤放我閑。可惜郵亭白頭吏。一生都擲馬蹄間。</text>
<title>次韻崔書記正份</title>,<text>舊日筵中誰識我。三行粉面不曾廻。王郎謬敬遊邛客。果有文君夜出來。</text>
<title>睡次移船</title>,<text>晴湖浪靜枕肱眠。不覺篙工已放船。夢罷回頭沙岸異。忽驚移繫綠楊邊。</text>
<title>紅榴始熟。珪公乞詩。</title>,<text>赬卵撑枝幾許枚。滿林欹倒醉中腮。紅綃囊裏藏紅粒。要見霜風罄拆開。</text>
<title>月夜聞子䂓</title>,<text>寂寞殘宵月似波。空山啼遍奈明何。十年痛哭窮途淚。與爾朱脣血孰多。</text>
<title>到龍巖寺。書壁上。</title>,<text>身到龍巖疑玉境。口嘗龜井認氷漿。千金難賭僧窓味。山雨浪浪睡一場。</text>
<title>縣宰邀宴。口占一首。</title>,<text>喜看桃李滿河陽。不意絃歌至虎城。纖玉莫詞彈錦瑟。病中猶未減風情。</text>
<title>入尙州。寓東方寺。朴君 文老，崔金兩秀才携妓酒來訪。口占一首。</title>,<text>感君携酒訪靑山。無限襟懷目擊間。尙有狂心餘舊習。屢擡雙眼注紅顔。</text>
<title>朴崔二君見和。復次韻答之。</title>,<text>羞看禿髮似秋山。病後餘生夢寐間。一歲三分二分臥。可憐從此換朱顔。</text>
<title>憶長安</title>,<text>萬里江山一病身。東華夢踏軟香塵。長安不是天難到。漳浦沈嬰泥殺人。</text>
<title>九日。訪資福寺住老。留飮。</title>,<text>門前不見白衣來。獨向僧家索酒杯。枝揷滿頭香滿口。免敎黃菊恨虛開。</text>
<title>聞官妓彈琵琶</title>,<text>切於湓浦船中聽。哀却烏孫馬上彈。始信絃中眞有舌。聲聲似訴別離難。</text>
<title>再遊鳳頭寺</title>,<text>楊州一覺靑樓夢。廬岳重尋白社栖。花柳放時兼放筆。山僧何苦乞留題。</text>
<title>是日。書記出餞新興寺。次崔伯桓首題韻。</title>,<text>江南蕭洒荻花秋。多謝郞官餞遠遊。纖玉莫彈箏一曲。絃絃揔帶萬般愁。</text>
<title>書記使名妓第一紅。奉簡乞詩。走筆贈之。</title>,<text>雲作雙鬟月作眉。刀頭相見更何時。十年不作湖州守。長笑多情杜牧之。</text>
<title>書記使名妓第一紅。奉簡乞詩。走筆贈之。 其二</title>,<text>男兒心作女兒心。臨別殷勤淚洒襟。旅橐空來無長物。投詩一首當千金。</text>
<title>明日。見朴君所留壁上詩。次韻。</title>,<text>家倚靑山短麓隅。匣藏琴劒庋藏書。邇來懶答公卿問。猶咲華陽押隱居。</text>
<title>題華封院</title>,<text>萬緣灰冷老居士。尙有丹心愛聖明。天下蒼生皆請祝。如何獨占華封名。</text>
<title>渡沙平有作</title>,<text>久違鶴髮淚沾衣。自別蛾眉帶減圍。莫笑向京無一物。滿船猶載百愁歸。</text>
<title>答諸公嘲</title>,<text>居士年來鉄作肝。肯緣紅臉也消魂。滿衣渾是辭親淚。誤認巫山暮雨痕。</text>
<title>戱友人製冠</title>,<text>新模特地傳椰子。古樣何曾問竹皮。手熟不生針線迹。知君眞箇老冠師。</text>
<title>楊貴妃</title>,<text>未必楊妑色絶奇。只緣誤國作嬌姿。君看貞觀太平日。宮掖那無一美姬。</text>
<title>訪佛恩寺雲公。聞國令禁僧家飮。</title>,<text>萬事皆同薦福雷。書生性命信微哉。平生多向僧家飮。又被僧家禁酒來。</text>
<title>戱路上醉臥僧</title>,<text>莫笑上人中聖人。醍醐與酒味同醇。始知糟麴神麤猛。解倒金剛三昧身。</text>
<title>次韻。和崔相國詵和黃郞中題朴內園家盆中六詠。 四季花</title>,<text>伴開春𧰟旋隨風。欲配秋香夢又空。閱遍群芳無可偶。依依獨到雪中紅。</text>
<title>次韻。和崔相國詵和黃郞中題朴內園家盆中六詠。 菊花</title>,<text>霜卉秋來遍放花。飽看野岸與山家。石盆硬滑應難穩。一朶寒香尙足誇。</text>
<title>次韻。和崔相國詵和黃郞中題朴內園家盆中六詠。 瑞祥花</title>,<text>外家鍾慶氣如春。華屋尋常鷰賀賓。一朶好花嬌欲語。又將何瑞報於人。</text>
<title>次韻。和崔相國詵和黃郞中題朴內園家盆中六詠。 石榴花</title>,<text>例憑土肉得繁枝。猒見群紅婀娜姿。賴爾花中獨安石。鐵膓如我尙開眉。</text>
<title>次韻。和崔相國詵和黃郞中題朴內園家盆中六詠。 竹</title>,<text>欲試君賢豈一端。悍根又奈石盆寒。箇中尙有湘江意。直作攙天玉槊看。</text>
<title>次韻。和崔相國詵和黃郞中題朴內園家盆中六詠。 石菖蒲</title>,<text>露珠偏上翠尖垂。愛箇玲瓏未墮時。賴有彈渦餘海暈。老虬盤穩秘鬚髭。</text>
<title>又用古人詩韻走筆書壁上</title>,<text>霽天寒碧月分眀。十二蓮花滴瀝聲。除却燒香無一事。始知禪格大高生。</text>
<title>重上趙令公</title>,<text>鶚書朝奏九重天。御墨才宣萬口傳。昔見銀杯嘗羽化。今聞箚子忽登仙。</text>
<title>重上趙令公 其二</title>,<text>馬失焉知還是福。羊亡不用若相追。品題全繫山公手。何恨天書半路移。</text>
<title>和送客湖上</title>,<text>平湖水漫柳嬌春。一路風輕雨浥塵。畫鷁似閑還似迫。送人才了又迎人。</text>
<title>溪上偶作</title>,<text>朅來溪上弄淸波。影舞形搖幻怪多。忽憶蘇郎臨潁水。鬚眉散作百東坡。</text>
<title>景福寺路上作</title>,<text>一路脩脩繞碧山。觸松紗帽絓梢端。渴窺深井難抔飮。行遇幽花試折看。</text>
<title>景福寺路上作 其二</title>,<text>蜻蜓點過淸溝上。蜇蜴逃藏碧草中。山路何須僧導去。磬聲敲處認鴦宮。</text>
<title>訪嚴禪老。用壁上書簇詩韻。二首</title>,<text>笑却東華一餉榮。獨披駞褐訪南能。靜中得句堪呈佛。欲寫時呵玉硯氷。</text>
<title>訪嚴禪老。用壁上書簇詩韻。二首 其二</title>,<text>石鼎烹茶代酒巵。擁爐圍坐熨寒衣。香畦縈穗靑烟直。橘腦分漿玉露飛。</text>
<title>次韻天壽寺鍾義禪師以詩見招</title>,<text>不見禪英月五周。忽聞佳喚駕言遊。蹇驢未解歸心迫。每到長川俯飮流。</text>
<title>九月二十三日。入全州。馬上書懷。</title>,<text>北堂揮涕忍辭親。輦母之官愧古人。忽見完山靑一點。始知眞箇異鄕身。</text>
<title>十二月日。因斫木初指扶寧郡邊山。馬上作。二首</title>,<text>權在擁軍榮可詫。官呼斫木辱堪知。邊山自古稱天府。好揀長材備棟欀。</text>
<title>十二月日。因斫木初指扶寧郡邊山。馬上作。二首 其二</title>,<text>一聲鼓角鳥驚飛。病㥘寒威裂厚衣。駐盖鴈川觀雪漲。卸鞍犬浦待潮歸。</text>
<title>戱呈太守</title>,<text>百濟舊邦稱勝地。二天仁政屬賢侯。訟庭無事棠陰靜。公退何妨載酒遊。</text>
<title>奉宣旨。省屬郡冤獄。</title>,<text>紫殿溫言急活人。黃沙喜氣散爲春。此行盡放籠中鳥。遣作東西自在身。</text>
<title>詠所居舍後竹笋</title>,<text>吏散庭空一事無。開窓獨坐與誰娛。此君當戶携兒稚。正似任棠勸恤孤。</text>
<title>庚申五月。奉賀赦表朝天。遞馬參禮驛有作。</title>,<text>玉函封了蠅頭表。綺席聞吹鳳尾笙。宿醉昏昏馬頭睡。溪山十里夢中行。</text>
<title>庚申五月。奉賀赦表朝天。遞馬參禮驛有作。 其二</title>,<text>此去長安二十郵。草平沙軟路悠悠。天門欲賀金雞赦。已覺眉頭喜氣浮。</text>
<title>庚申五月。奉賀赦表朝天。遞馬參禮驛有作。 其三</title>,<text>莫言作郡身如繫。已喜賓天路不遙。何羨神仙王鄴令。雙鳧飛向漢宮朝。</text>
<title>渡赤城江</title>,<text>一葉輕舟載醉翁。夕陽行色畫屛中。平生聞說花山好。空望烟鬟點碧空。</text>
<title>自貽雜言 八首</title>,<text>紫陌醉遊渾似夢。靑山歸計亦違心。誰敎俯首就銜勒。簿領堆高力不任。</text>
<title>自貽雜言 八首 其二</title>,<text>大守抱痾長在假。貳車多懶亦稀衙。唯同一箇栖栖椽。敲榜中間費歲華。</text>
<title>自貽雜言 八首 其三</title>,<text>黑石川邊堪避暑。開元樓上可吟詩。只緣官事來侵軼。十日猶難倒一巵。</text>
<title>自貽雜言 八首 其四</title>,<text>理無善狀皆推去。政謝前賢孰借留。昨日今朝連罰妓。但言書記勿風流。</text>
<title>自貽雜言 八首 其五</title>,<text>紅旗如火馬如虬。獵得南山白額侯。莫道書生無膽氣。鋸牙刀齒落吾謀。</text>
<title>自貽雜言 八首 其六</title>,<text>化邑由來貴淸淨。故看吾祖五千文。一篇讀了心虛寂。反欲休官入白雲。</text>
<title>自貽雜言 八首 其七</title>,<text>身非羅刹與閻王。日閱纍囚謾斷膓。笙笛慣聞猶或厭。況聽楚毒可無傷。</text>
<title>自貽雜言 八首 其八</title>,<text>道直無人不作讎。初心不意數旬留。今年又見秋强半。笑我翻成繞指柔。</text>
<title>還琴詩。贈崔巨龍。</title>,<text>書生不合學伶官。拙政那期單父彈。暫借旋還緣底事。無人傾耳聽高山。</text>
<title>橘盞</title>,<text>摘自霜林色尙新。擘爲金盞爛堪珍。老翁雖失商山樂。我輩欣斟若下春。</text>
<title>戲金懷英</title>,<text>留君無計別君難。故向靑樓喚綠鬟。異日長安一場笑。玉顔才笑解歸鞍。</text>
<title>戲金懷英 其二</title>,<text>憐君情調笑君愚。留爲紅粧不爲吾。請問群花誰管領。主人未頷亦攀無。</text>
<title>萬頃縣路上</title>,<text>長川界斷橫來燒。深谷留號怒暢風。嵐瘴熏人辦何事。無端釀作老蒼翁。</text>
<title>戱題法師津</title>,<text>淵源未靜多渾濁。風浪頻興似怒瞋。畢竟難看心湛處。何人呼作法師津。</text>
<title>江上晚望</title>,<text>日暮江雲鎖不開。漁翁吹火釣魚臺。海風吹送飄空焰。四月流螢點點來。</text>
<title>偶書</title>,<text>河東毀譽日紛紛。過耳飛蚊不足聞。理劇本非吾輩事。擧杯自號醉參軍。</text>
<title>讀本草</title>,<text>政拙心勞病切肌。世間萬事折肱知。二毛作郡終無用。欲讀方經作老醫。</text>
<title>發漢山。路上戱作。示韓韶。</title>,<text>玉壺別後無由見。春鳥呼提似有情。還有一條寬恨處。鞍傍掛得典刑行。</text>
<title>草堂與諸友生置酒。取王荊公詩韻各賦之。</title>,<text>年來腰帶漸寬圍。夢繞靑山尙未歸。曾被營營來點白。春寒猶恐有蠅飛。</text>
<title>又和 二首</title>,<text>薄寒不用妓成圍。劇飮須敎客倒歸。罷郡閑居君莫唁。野禽方喜出籠飛。</text>
<title>又和 二首 其二</title>,<text>碁戰爭雄正對圍。醉鄕得路共尋歸。少年習氣猶依舊。雪色蠻牋筆似飛。</text>
<title>城東草堂。理瓜架。</title>,<text>手種園瓜學古侯。滿畦柔蔓綠絲脩。與渠萬丈緣雲架。走掛天涯始可休。</text>
<title>雲上人將還山乞詩</title>,<text>空門本絶去來想。臨別何須更黯然。莫恐紅塵隨白足。洗廻還有出山泉。</text>
<title>七月三日作</title>,<text>雨久却愁天腐爛。風狂猶恐嶽飛騰。深泥沒脛街成海。尙有敲門一箇僧。</text>
<title>燈夕入闕有感 二首</title>,<text>兩部笙歌淸碎玉。九門燈火爛分星。愚儒不及倡優輩。猶着緋袍入帝庭。</text>
<title>燈夕入闕有感 二首 其二</title>,<text>玉殿今宵宴侍臣。十分宣勸醉淋身。蛾眉班上揷花容。未必純爲過我人。</text>
<title>王明妃 二首</title>,<text>若將一女便和隣。何恨胡沙委玉人。狼子貪琳終莫猒。可憐虛辱後宮嬪。</text>
<title>王明妃 二首 其二</title>,<text>廟算難降獷悍倫。反將宗女結和親。漢庭無限垂紳客。不及椒房一婦身。</text>
<title>讀林椿詩</title>,<text>一枝丹桂雖無分。百首淸詩合有聲。英魄如今何處在。兒童猶解說君名。</text>
<title>旱天見灌田</title>,<text>嘉生未秀半焦枯。但問來雲作雨無。搰搰灌田眞可笑。千畦一滴若爲濡。</text>
<title>次韻文長老未開金錢花</title>,<text>早夏移根用意栽。尙含檀口待誰開。千金欲買嬌顔笑。自負錢多不肯廻。</text>
<title>書文長老月傾扇</title>,<text>薄雲斜蹙手中橫。金粉微含雪暈輕。想得共工觸山後。天低西北月輪傾。</text>
<title>贈文長老</title>,<text>暫趨十二街中路。長憶三千里外山。莫學閑雲空返岫。好將膏雨澤人間。</text>
<title>明日師挽留。迫事幹固還。書一絶。</title>,<text>高人高臥愛身閑。閑掛枯藤不出山。愧我翻如巖下水。迴斜縈屈到人間。</text>
<title>奇尙書退食齋。用東坡韻賦一絶。</title>,<text>獵獵風輕細雨斜。春工催却一番花。宅邊唯種陶潛柳。不似人間富貴家。</text>
<title>飮奇尙書水亭。有妓偶來。李學士純祐作詩。予亦奉和。公以上將軍兼尙書。</title>,<text>學士毫端鸞鳳舞。將軍麾下虎熊趨。朱門氣味今方識。國色追陪不待呼。</text>
<title>四季花 三首</title>,<text>臘梅秋菊巧侵寒。輕薄春紅已莫干。及見此花專四序。一時偏艶不堪看。</text>
<title>四季花 三首 其二</title>,<text>好許千花伴爾榮。一春歸後可堪爭。吳姬楚艶紛紛散。歲久方知靜女情。</text>
<title>四季花 三首 其三</title>,<text>松眞竹悍小柔姿。跨涉炎寒也自宜。爾與春紅同一樣。如何猶到雪霜時。</text>
<title>寄西京妓眞珠</title>,<text>國色詩名世盡知。無由會面浪相思。一言堪喜還堪恨。誤把文章當奕碁。</text>
<title>題任君景謙寢屛六詠。與尹同年等數子同賦。 列子御風</title>,<text>從來道境尙遺身。何必乘虛始自神。若向風頭尋禦寇。滿空飛鳥亦眞人。</text>
<title>題任君景謙寢屛六詠。與尹同年等數子同賦。 陶潛漉酒</title>,<text>漉則爲篘戴則巾。箇中分別任他人。不妨頭上餘痕在。已是平生着酒身。</text>
<title>題任君景謙寢屛六詠。與尹同年等數子同賦。 子猷訪戴</title>,<text>訪人情味雪溪中。若便相逢一笑空。莫道興闌廻去棹。造門直返意無窮。</text>
<title>題任君景謙寢屛六詠。與尹同年等數子同賦。 右軍換鵝</title>,<text>費盡溪藤始掃殘。滿籠剛換白鵝還。不如癡姥烹相待。破却山陰一段慳。</text>
<title>題任君景謙寢屛六詠。與尹同年等數子同賦。 華亭船子和尙</title>,<text>夜寒江冷得魚遲。棹却空船去若飛。千古淸光猶不減。亦無明月載將歸。</text>
<title>題任君景謙寢屛六詠。與尹同年等數子同賦。 潘閬向三峯</title>,<text>閬仙若也愛三華。一望嵯峨已足多。倒正騎驢何更問。詩人好事亦云夸。</text>
<title>閔懷珠蓄斑竹笛。請予賦之。</title>,<text>九寡珥爲琴上㢩。欲敎哀怨惱人魂。一看此笛先凄咽。爲有湘妃恨淚痕。</text>
<title>過松杯縣</title>,<text>露積崇囷馴鳥雀。刈殘遺穗付牛羊。路逢村叟聞佳語。今歲誰家不酒香。</text>
<title>詠鴈</title>,<text>故人千里訊音踈。只待霜天鴈到初。鳥亦隨時情意薄。唯嫌翅重不將書。</text>
<title>自安和寺醉迴</title>,<text>漣漪亭上醉淋灰。石路崎嶇犯夜來。一隻閑身曾獨往。月明還作兩人迴。</text>
<title>之上人乞詩</title>,<text>才浮東海又沿淮。更向京都得得迴。自說乾坤眞曠坦。孤雲無繫去還來。</text>
<title>偶吟</title>,<text>世間人欲苦難量。百歲何曾稱爾情。若使千年方得死。千年閱了又求生。</text>
<title>遊靈通寺</title>,<text>線路縈紆接翠微。不煩問寺逐僧歸。到山才聽淸溪響。舂破人間百是非。</text>
<title>冬日與客飮冷酒。戱作。</title>,<text>雪滿長安炭價擡。寒甁凍手酌香醅。入膓自暖君知不。請待丹霞上臉來。</text>
<title>壬戌冬十二月。從征東幕府行次天壽寺。飮中贈餞客。</title>,<text>平生不折春螽股。今日將抽乳虎牙。破賊朝天參御宴。紫微宮裏揷宣花。</text>
<title>壬戌冬十二月。從征東幕府行次天壽寺。飮中贈餞客。 其二</title>,<text>紅旗白刃討黃巾。膽怯書生忝幕賓。楯墨何曾乾一日。東江水盡必生塵。</text>
<title>謝蜜谷住老寄布袴</title>,<text>擇肉豺狼方作艱。噆膚蟣蝨又爲敵。得君新袴白如霜。端喜今宵除一賊。</text>
<title>同朴侍御將向梁州。泛舟黃山江口占。</title>,<text>碧江澄淨不生波。輕漾蘭舟鏡裏過。訶遣紅裠君必悔。此間宜聽一聲歌。</text>
<title>同朴公將向東萊浴湯池口占 二首</title>,<text>瑟瑟初疑瀉冷泉。濛濛還似起昏烟。高僧坐度山中臘。煮菜嘗茶不火煎。</text>
<title>同朴公將向東萊浴湯池口占 二首 其二</title>,<text>未信硫黃浸水源。却疑暘谷浴朝暾。地偏幸免楊妃汙。過𪚥何妨暫試溫。</text>
<title>迴安處士置民詩卷 在軍幕作。</title>,<text>詩高全勝庭堅體。文膽猶存子厚風。但恨未成華國手。草間呼叫學秋蟲。</text>
<title>復京後乙丑三月。遇征東軍幕舊寮贈之。</title>,<text>參謀軍幕强三載。浪迹京華又一春。獵罷論功誰第一。至今不記指蹤人。</text>
<title>吉秀才德才家筵。有妓獻花。予所得一枝。有葉無花。佯不悅而不揷。因以戱之。坐客請爲詩。卽口占一絶云。</title>,<text>狂言忽發錦筵中。粉面頻迴笑杜翁。應恐得花憎你態。佯癡不贈十枝紅。</text>
<title>鴛鴦戱作</title>,<text>碧池春暖縠舒紋。盡日雙浮不暫分。莫使美人容易見。片時勿欲放郞君。</text>
<title>戲贈美人</title>,<text>少年耽色好相看。花本無情亦媚顔。老境猶憎美人面。任渠嬌態作千般。</text>
<title>代美人答</title>,<text>寄語郞君莫猒看。有人隨分愛吾顔。但嫌妾亦行將老。老壯男兒視一般。</text>
<title>正旦路上逢山人。口占戱贈。</title>,<text>我於世上遇王春。已分年來老逼身。深谷想應逃歲月。如何亦作雪眉人。</text>
<title>燈籠詩 四首</title>,<text>五色雲中拜玉皇。壓頭星月動寒芒。都人不覺天文爛。遙認銀燈爍爍光。</text>
<title>燈籠詩 四首 其二</title>,<text>紗籠剪水分珠蚌。金殿移天掛玉蟾。炤遍鳳城渾不夜。雞人應誤漏壺籤。</text>
<title>燈籠詩 四首 其三</title>,<text>絳碧紗籠菡萏開。龍膏吐暈紫煙迴。憑渠好續常生焰。萬歲千年炤壽盃。</text>
<title>燈籠詩 四首 其四</title>,<text>金燈吐焰透紅紗。日散千暉暈曉霞。四海一家天子聖。瑞光看取百枝花。</text>
<title>依韻仰和駕幸晉康侯第亭御製 與禁內諸儒。同作進呈。</title>,<text>世眼無由覩九天。不知底樣展盤筵。却因靑鳥偏饒舌。認得瑤臺宴列仙。</text>
<title>依韻仰和駕幸晉康侯第亭御製 與禁內諸儒。同作進呈。 其二</title>,<text>朱門翻作紫微天。排比笙歌擁綺筵。上帝七言誰會了。珠宮唯得舞胎仚。</text>
<title>復用前韻。上晉康侯。禁內諸儒同作。</title>,<text>黃屋前頭揔是天。紫雲猶繞小亭筵。一篇宸翰眞琳簡。讀向人間骨欲仙。</text>
<title>復用前韻。上晉康侯。禁內諸儒同作。 其二</title>,<text>汾陽再造聖唐天。甲第猶無御幸筵。千古三韓今始見。一門能致九門仚。</text>
<title>扈駕靈通寺。借某天院紫衣。以詩奉還。</title>,<text>玉堂老漢隨黃屋。金闕仙人寄紫衣。十里靑山松下路。滿身文彩鬪朝暉。</text>
<title>山呼殿。訪內道場惠首座方丈。賦紫牡丹。二首</title>,<text>頑紅未合近宮闈。却學中人身上衣。色厚全欺雞髻淺。香濃應笑麝臍微。</text>
<title>山呼殿。訪內道場惠首座方丈。賦紫牡丹。二首 其二</title>,<text>貪承萬乘鍾情賞。故待千花入眼稀。舊譜曾聞紫中貴。才凡未識是耶非。</text>
<title>又聞雙琵琶口占</title>,<text>帶玉露花頭上揷。滿金盃酒手中傾。一雙倡妓眞仙子。齊把琵琶作鳳鳴。</text>
<title>禮成江上偶吟。二首予以千牛參軍課漕舡。</title>,<text>行繞淸江課漕船。篙工羅拜白沙邊。海軍擁後猶吹角。鷗鷺驚飛不自前。</text>
<title>禮成江上偶吟。二首予以千牛參軍課漕舡。 其二</title>,<text>江鷺飛時吟正快。海潮來後語還雄。偶然傳寫江湖景。錯認年來狀物工。</text>
<title>訪應禪師方丈</title>,<text>居士皤然鬢欲霜。尋僧訪寺度年光。世間只有禪公室。每到深斟大道漿。</text>
<title>訪應禪師方丈 其二</title>,<text>詩情淡薄渾無味。官况闌珊自少歡。時訪懶融還懶話。靑熒燈畔睡蒲團。</text>
<title>訪應禪師方丈 其三</title>,<text>蒲團睡熟落冠巾。空室寥寥不見人。更坐觀心融萬想。烱然明月自無塵。</text>
<title>再入玉堂有作。書壁上。</title>,<text>玉堂本爲待賢開。重玷仙班愧不才。院吏寮員仍舊在。依然如入故鄕來。</text>
<title>李郞中仁老，孫翰林得之見和。復用前韻。</title>,<text>銀臺直對璧門開。自古尤難選翰才。一步花甎猶過望。愚儒何幸得重來。</text>
<title>八月見梨花忽開 二首</title>,<text>秋光春色忽同枝。造物由來固莫涯。若驗一年花再發。衰顔儻有更紅時。</text>
<title>詠雪</title>,<text>匝地渾天同浩浩。埤高塡塹混茫茫。飄颻點袂逡巡滅。六出功夫未細詳。</text>
<title>詠雪 其二</title>,<text>入水無蹤着地堆。過簷飛去遇風迴。却因喜舞全欺蝶。若更儲名莫辨梅。</text>
<title>詠雪 其三</title>,<text>簇成銀嶺擁窓前。推作瓊輪委路邊。若是白塩兼粉麪。自家庭砌尙難專。</text>
<title>守歲</title>,<text>門上揷桃何詭誕。庭中爆竹奈支離。辟溫丹粒猶虛語。爲倒醇醅故不辭。</text>
<title>走筆謝文禪老惠炭</title>,<text>禦寒珍炭千金直。渴火寒爐一夕溫。感借餘炎容炙手。報恩他日直須呑。</text>
<title>上元燈夕。文機障子，燈籠詩。翰林奏呈。 其二 燈籠詩</title>,<text>煌煌列燄花齊綻。薄薄輕紗水正澄。炤却萬人同一影。始知眞箇大王燈。</text>
<title>次韻金大年贈妓 幷序</title>,<text>知君閬苑誤翻觴。見謫無聊下殿堂。坐爾舊狂雖失飮。尙緣仙分入平康。</text>
<title>七夕飮友人家</title>,<text>銀漢橫斜月漸彎。良宵靈匹正成歡。憑君要喚娥眉𧰟。天上人閒樂一般。</text>
<title>覽鏡。贈梁校勘。二首</title>,<text>怯把菱花拂古塵。恐緣形瘦轉傷神。今朝一覽眞堪詫。面暈猶紅鬂尙春。</text>
<title>覽鏡。贈梁校勘。二首 其二</title>,<text>千首詩中雙白鬂。萬家盃底一朱脣。分明邂逅坐相笑。却勝丹靑謾寫眞。</text>
<title>梁校勘見和。復用前韻。</title>,<text>玉鏡淸澄不受塵。笑渠猶未映精神。明朝酒醒應休炤。坐失紅顔一日春。</text>
<title>梁校勘見和。復用前韻。 其二</title>,<text>我師魯叟猶圩頂。吾祖玄元亦厚脣。誰謂春卿鏡中態。依俙如畫兩君眞。</text>
<title>興天寺江上偶吟 二首</title>,<text>碧水接天天接水。薄雲如霧霧如雲。村畦稻熟門前穫。野店機鳴路上聞。</text>
<title>興天寺江上偶吟 二首 其二</title>,<text>灘迴山下水環山。山曲時時路隔灘。路入孤村殘日落。碧天雲破月如彎。</text>
<title>游魚</title>,<text>圉圉紅鱗沒復浮。人言得意好優游。細思片隙無閑暇。漁父方歸鷺更謀。</text>
<title>春日訪山寺</title>,<text>風和日暖鳥聲喧。垂柳陰中半掩門。滿地落花僧醉臥。山家猶帶太平痕。</text>
<title>聞鸎 三首</title>,<text>公子王孫擁綺羅。要憑嬌唱助歡多。東君亦學人間樂。開了千花遣爾歌。</text>
<title>和友人黃蜀葵</title>,<text>天工着意剪緗英。品絶知從蜀地生。露重偏憐金盞側。風經更見道冠傾。</text>
<title>晚步待人</title>,<text>暮雨新晴步綠莎。落霞殘日映翻鵶。一聲吠犬疑君至。唯聽門前醉客歌。</text>
<title>夏日。開國寺尋僧不遇。池上作。</title>,<text>板扉牢鎖寂無僧。還傍淸池避暑蒸。此去都城無幾步。倚林閑坐尙慵興。</text>
<title>夏日。開國寺尋僧不遇。池上作。 其二</title>,<text>兀坐池邊草作茵。旋風吹起落冠巾。煙低綠樹縈羅帶。露滴靑荷漾水銀。</text>
<title>失扇</title>,<text>炎天六月伏金辰。失却團團月一輪。秪恐從今難障面。西風長被廋公塵。</text>
<title>歸法寺川上有感。冠童趁歲夏課處也。予少年時。亦慣遊。</title>,<text>少小翩翩此慣遊。算來三十七年周。莫言川是人非舊。逝水無停豈昔流。</text>
<title>歸法寺川上有感。冠童趁歲夏課處也。予少年時。亦慣遊。 其二</title>,<text>白葛婆娑散髮遊。茂林深樾繞川周。少年蘸足浮盃處。病脚難堪暫下流。</text>
<title>漁父 四首</title>,<text>一隻針鉤當耒鋤。豐年但卜海饒魚。農耕千畝猶艱食。沙戶尋常有宿儲。</text>
<title>漁父 四首 其二</title>,<text>一世生涯付釣臺。江村日落醉扶廻。自言有酒何憂佐。灘下群魚作膾來。</text>
<title>漁父 四首 其三</title>,<text>荻花風亂暮江寒。細雨蓑衣宿淺灘。辛苦烟波少閑態。侯家屛障畫形看。</text>
<title>漁父 四首 其四</title>,<text>江湖放浪作閑民。猶笑公侯富貴身。爾笑世人人亦笑。渭川還有釣周人。</text>
<title>和友人詠橘</title>,<text>癡兒始見訝黃金。弄久都無咀嚼心。玉殿何年參侍宴。親承御賜爛盈襟。</text>
<title>燈籠詩</title>,<text>九華燈焰耀熒煌。憑仗淸光樂未央。傾海爲油山作炷。殷勤好炤萬年觴。</text>
<title>燈籠詩 其二</title>,<text>氷荷霧縠障風搖。不倩挑頻也度宵。欲識聖朝多遠貢。南油西漆一時燒。</text>
<title>燈籠詩 其三</title>,<text>蓮燈點綴百枝紅。炤遍華筵錦繡叢。一夜淸歡都寄汝。區區明月若爲功。</text>
<title>書崔員外宗蕃備忘錄</title>,<text>知公聰慧得於天。方寸心中一鏡懸。三篋亡書猶可頌。不須更作備忘編。</text>
<title>自田司空元均宅。醉迴犯夜。</title>,<text>醉客那能分早晏。金吾不用更誰何。城東嗜酒花甎客。痛飮城西宰相家。</text>
<title>謝崔秀才惠林檎甘瓜 二首</title>,<text>我家難制衆頑童。綠子生時已摘空。珍重先生能待熟。肯分消渴一詩翁。</text>
<title>謝崔秀才惠林檎甘瓜 二首 其二</title>,<text>多𤬞少瓣味如飴。狸首龍蹄品絶奇。自爾年年期見貺。此翁雖老舌猶兒。</text>
<title>初拜正言有作</title>,<text>八載花甎沐帝恩。白頭方始直西垣。平生口訥如囊括。人導無言老正言。</text>
<title>初拜正言有作 其二</title>,<text>拾遺班秩要而淸。大副書生宿昔情。白首靑衫人莫笑。金衣前導足爲榮。</text>
<title>詠菊 二首</title>,<text>靑帝司花剪刻多。如何白帝又司花。金風日日吹蕭瑟。借底陽和放𧰟葩。</text>
<title>詠菊 二首 其二</title>,<text>不憑春力仗秋光。故作寒芳勿怕霜。有酒何人辜負汝。莫言陶令獨憐香。</text>
<title>初除司諫。兼受金紫。戱贈金正言。</title>,<text>舊着靑衫人不避。新披紫袖衆爭趨。形容班品猶依舊。都爲身章貴賤殊。</text>
<title>初除司諫。兼受金紫。戱贈金正言。 其二</title>,<text>綠衣方脫紫衣披。白鬢黎顔尙未移。腰嚲金魚微意在。自今張目少眠時。</text>
<title>春日內省有作</title>,<text>禁省春深白日長。珠簾微動好風涼。忽聞承相嚴呵喝。整頓冠巾下砌忙。</text>
<title>次韻西京倅劉舍人沖祺見寄 二首</title>,<text>當年攜手上瀛洲。鳳沼漣漪共濯流。舊綴頭銜猶未換。莫嗟今日阻同遊。</text>
<title>次韻西京倅劉舍人沖祺見寄 二首 其二</title>,<text>聞導西都勝十洲。箇中花柳最風流。登樓長嘯君家事。坐却胡圍足縱遊。</text>
<title>次韻崔相國洪胤和琴相國題中書壁上之什。奉呈兩相。</title>,<text>才兼虎庫與文房。步驟雙高粉省堂。千古台階元未見。一時兩相甲枝郞。</text>
<title>萬寶殿醮夜</title>,<text>星斗森芒璧月娟。嬰香齊點引神仙。微臣自負吭音滑。欲讀淸詞徹九天。</text>
<title>萬寶殿醮夜 其二</title>,<text>聖主齋心已格天。未斟明水福如川。玉壇禮罷迴宸仗。拜受黃封雨露宣。</text>
<title>又次琴相國題壁詩韻奉呈</title>,<text>借筯奇籌倒子房。琅琅高議激朝堂。房標第四何須訂。門下今年拜侍郎。</text>
<title>次韻李侍郎眉叟寄權博士敬仲責辟糓 三首</title>,<text>孔聖曾無寸土封。三千門弟競攀龍。在陳絶粒眞飢矣。誰見當時肯餌松。</text>
<title>次韻李侍郎眉叟寄權博士敬仲責辟糓 三首 其二</title>,<text>相君骨法貴當封。何必求仙要跨龍。飽食酣眠邀好夢。待看便腹忽生松。</text>
<title>次韻李侍郎眉叟寄權博士敬仲責辟糓 三首 其三</title>,<text>我生嗜酒麴成封。醉欲炮麟更膾龍。何事權君長辟糓。忍敎形貌瘦於松。</text>
<title>次韻吳拾遺夢林。以詩見唁。二首</title>,<text>雀羅門外無來客。雞樹垣前憶舊遊。諫職久癏宜見擯。碧霞靑嶂好歸休。</text>
<title>次韻吳拾遺夢林。以詩見唁。二首 其二</title>,<text>失路忽從天上落。登瀛翻似夢中遊。一言見訊千金重。三黜忘懷萬事休。</text>
<title>題朴淵。昔有朴進士者。吹笛於淵上。龍女感之。殺其夫。引之爲壻。故號朴淵。</title>,<text>龍娘感笛嫁先生。百載同歡便適情。猶勝臨邛新寡婦。失身都爲聽琴聲。</text>
<title>嘲醉僧夜起嚼氷</title>,<text>酒醒中夜嚼寒氷。百品珍羞敵未能。此味平生疑獨享。老髠先我飽嘗曾。</text>
<title>己卯四月日。得桂陽守。將渡祖江有作。</title>,<text>晚山煙瞑水漫漫。灘險風狂得渡難。命薄如今遭謫去。尙難拚却望長安。</text>
<title>示通判鄭君 二首</title>,<text>江南地僻作孤囚。猶似籠禽不自由。嵐瘴熏人顔漸黑。相逢應愧舊交游。</text>
<title>示通判鄭君 二首 其二</title>,<text>人淳事簡雖堪喜。地瘠民殘不忍看。公退坐衙無一事。官人無事益難安。</text>
<title>贈書記。兼簡貳車。二首</title>,<text>少年登第兩先生。我亦曾爲出谷鸎。二桂一時同一府。此州眞得桂陽名。</text>
<title>贈書記。兼簡貳車。二首 其二</title>,<text>登第三人交分厚。同寮千里宿緣深。各須努力流淸譽。小答州人拜賀心。</text>
<title>童城客舍。次壁上諸賢韻。</title>,<text>賓館嵯峨役鬼成。憑君莫導是殘城。一杯村酒歡猶足。嬴得人間分外榮。</text>
<title>童城客舍。次壁上諸賢韻。 其二</title>,<text>剪月裁雲習已成。馬頭吟苦入江城。重歸鳳省雖無路。皀盖行春亦是榮。</text>
<title>書衿州倉壁上</title>,<text>殘年典郡力難任。愧積心中顙泚淋。發廩賑貧仍得雨。始知天意愛民深。</text>
<title>雨中觀耕者。贈書記。</title>,<text>一國瘠肥民力內。萬人生死稻芽中。他時玉粒堆千廩。請記今朝汗滴功。</text>
<title>入京有作</title>,<text>南州左宦稍堪嗟。西掖重來尙可誇。好事人人皆說道。中書門下是君家。</text>
<title>庚辰八月。予自桂陽。以起居注禮部郞中被召。入直西省有作。</title>,<text>右史官淸帶禮曹。足償江郡二年勞。禁池瀲灎猶依舊。老鳳重來浴羽毛。</text>
<title>庚辰八月。予自桂陽。以起居注禮部郞中被召。入直西省有作。 其二</title>,<text>桂陽謫去方瀕死。藥省重廻似更生。員案前陳官醞釅。猶勝百里強專城。</text>
<title>友人家飮席贈妓</title>,<text>久作孤臣心已灰。忽逢名妓眼方開。桃花髣髴曾相識。不是劉郞去後裁。</text>
<title>次韻陳少卿和權員外謝人寄躑躅杖詩。修文殿扈駕次口占。</title>,<text>老去衰顔更不春。百金良藥若爲珍。賴君輟贈扶持物。得作人間健步身。</text>
<title>明日復以四首寄之。皆代權君。</title>,<text>減却花中一朶春。削成手杖尙堪珍。芳情莫恨隨殘叟。我亦從前薄倖身。</text>
<title>明日復以四首寄之。皆代權君。 其二</title>,<text>繁英曾占十分春。豈擬終成老境珍。惱盡人情花亦老。却來扶我一閑身。</text>
<title>明日復以四首寄之。皆代權君。 其三</title>,<text>靜尋山寺醉尋春。步捷方知杖是珍。觸境歸來堪送老。感君專與百年身。</text>
<title>明日復以四首寄之。皆代權君。 其四</title>,<text>晚年慵似泥人春。六尺殘軀漸自珍。寸步尙期扶杖起。都將柱杖作吾身。</text>
<title>入關侍宴</title>,<text>蓬艾二年尋鹿徑。雲霄今日侍龍墀。江城薄酒猶曾飮。如此宣杯得可辭。</text>
<title>雨後訪友人</title>,<text>百一無人接緖言。想攀瓊樹洗煩魂。雨晴街上春泥滑。踏作千跟始到門。</text>
<title>春感 二首</title>,<text>春光蕩蕩蕩人情。風送飛花片片輕。何處樓臺簾半卷。翠衫公子臥吹笙。</text>
<title>春感 二首 其二</title>,<text>滿城歌管醉春風。盡日無人訪老翁。唯有樓前一株柳。解擡靑眼媚窓櫳。</text>
<title>酒席答少年</title>,<text>少年莫笑揷花翁。霜鬢何妨映紫紅。看取月明歸路影。較君頭上一般同。</text>
<title>聞僧錄光敍入山</title>,<text>猒被都官不愛看。紫衣脫却入靑山。紛紛俗子何容語。禪敎緇黃尙厚顔。</text>
<title>惜花</title>,<text>春君用意翦成花。其奈狂風擺落何。風是春風春不制。忍敎紅錦委泥沙。</text>
<title>醉樵人</title>,<text>犢鼻麻褌白葛衣。革鞭筠笛草間遺。牡牛逐牝奔騰去。醉臥山邊都不知。</text>
<title>憎烏啼</title>,<text>擧世無人憐爾者。如何多作百般聲。有如隴右喜吟客。朝暮啾啾莫善鳴。</text>
<title>禮成江樓上。次板上諸公韻。故承宣金敦中首題。</title>,<text>才看畫鷁簇沙頭。趁得廻潮捻不留。海客自愁風浪苦。望中無奈似閑遊。</text>
<title>禮成江樓上。次板上諸公韻。故承宣金敦中首題。 其二</title>,<text>漁叟停橈屢轉頭。問渠何事故成留。舟中應羡樓中樂。樓上人還羡爾遊。</text>
<title>江上晚雨</title>,<text>江岸人稀白鷺飛。漁翁日暮得魚歸。輕雲薄薄那成雨。海氣干天偶作霏。</text>
<title>詠雪</title>,<text>今古形容語已陳。欲裁新意倒前人。豈知爾反令心苦。不入詩來入鬢新。</text>
<title>詠雪 其二</title>,<text>入鬢新痕都是雪。不勞譬況此相同。唯餘一段未同處。鬢上難融汝易融。</text>
<title>詠雪 其三</title>,<text>融成流水凍成氷。變化無窮獨爾能。作雪爭吾雙鬢白。爲氷學我一心澄。</text>
<title>海棠</title>,<text>海棠眠重困欹垂。恰似楊妃被酒時。賴有黃鶯呼破夢。更含微笑帶嬌癡。</text>
<title>紅芍藥</title>,<text>嚴粧兩臉醉潮勻。共導西施舊日身。笑破吳家猶不足。却來還欲惱何人。</text>
<title>聞友人以銀杯換馬</title>,<text>脣足皆君身上物。忘脣愛足意難知。君言瓦盞尙堪醉。醉後驕馳兩得宜。</text>
<title>宿廣明寺。示堂頭禪老。</title>,<text>多病一身燈影裏。欲殘孤夢雨聲中。我今不是攢眉客。投社終隨老遠公。</text>
<title>二月雪</title>,<text>二月融怡氣欲舒。連霄放雪意何如。狂風應散春工手。無限梅花翦出餘。</text>
<title>旱雲</title>,<text>如蓋如㫌復似幡。去來屯散本無根。狂風愼勿輕吹卷。儻作霏霏雨一番。</text>
<title>端午郭外有感</title>,<text>舊墳新壙接相隣。幾許平生醉倒人。今日子孫爭奠酒。可能一滴得霑脣。</text>
<title>又別成一首。謝惠燭。</title>,<text>東海孤雲十世孫。文章猶有祖風存。兩條金燭兼詩貺。詩足淸心燭破昏。</text>
<title>江村路中 二首</title>,<text>野翁歸處牛將犢。漁父眠時鷺得魚。立岸貪看江浩浩。隈松暫避雨疏疏。</text>
<title>江村路中 二首 其二</title>,<text>沙村計活付魚灘。任却膏田化葦萑。唯有巖僧嫌地曠。一肩高耒勉耕山。</text>
<title>賀裕師拜首座</title>,<text>狐鼠紛紛不足論。喜公方拜席端尊。象王騰踏吾曾道。莫是天公借舌言。</text>
<title>贈敎坊妓花羞</title>,<text>玉顔嬌媚百花羞。第一風流飮量優。笑待詩人情最密。麤狂如我亦同遊。</text>
<title>春日寓興</title>,<text>春光蕩起詞人興。淸嘯聲高莫自禁。鳥亦喃喃終日哢。安知不爲賞花吟。</text>
<title>讀易</title>,<text>屈指行年僅六旬。方觀易象讀千巡。乾坤摠入胸襟內。朝是凡夫暮已神。</text>
<title>庚寅十一月二十一日。將流猬島。路次扶寧郡。寓宿故人資福寺堂頭宗誼上人方丈。明日作詩二首示之。時尙書左丞宋恂，知御史臺事王猷等。皆同流于各島。</title>,<text>十年親對赭袍光。忽落蠻天萬里長。已信升沈都是夢。從今不復算行藏。</text>
<title>庚寅十一月二十一日。將流猬島。路次扶寧郡。寓宿故人資福寺堂頭宗誼上人方丈。明日作詩二首示之。時尙書左丞宋恂，知御史臺事王猷等。皆同流于各島。 其二</title>,<text>驛人驅逼不容留。身是吾身未自由。管記昔年遊歷地。如今反作白頭囚。</text>
<title>謝古阜大守吳同年闡猷携酒來訪</title>,<text>萬里天涯遠謫身。飢將渴會死爲隣。感君携酒來相慰。不忌孤囚記故人。</text>
<title>吳君見和。復次韻。</title>,<text>憔悴行吟澤畔身。龍灘鮫室是吾隣。此時唯有吳夫子。眷眷當年同榜人。</text>
<title>次韻謝古阜大守送薦枕及美酒生雉兼詩 二首</title>,<text>飮腸雖愧與君饒。嗜酒仍貪束素腰。獨有同年知我意。一壺兼送玉人嬌。</text>
<title>次韻謝古阜大守送薦枕及美酒生雉兼詩 二首 其二</title>,<text>雄州獵士氣豪饒。射落靑鞦箭脫腰。不待如皐能坐致。何須更挑笑顔嬌。</text>
<title>十二月二十六日。將入猬島泛舟。幷序</title>,<text>半夜舟人久困風。醉中驚起訴天公。靈胥有意今方驗。退却孤臣一哭中。</text>
<title>宿甲君臺。明日將發有作。</title>,<text>注道村邊醉倒廻。不知身到甲君臺。人言距島無多里。始覺眞成遠謫來。</text>
<title>舟行 二首</title>,<text>我眼平生少涕滂。此行何事哭聲長。只緣蒼海中央去。不見人家在那方。</text>
<title>入島作</title>,<text>舊讀離騷悼楚臣。豈知今日到吾身。爲儒已誤爲僧晚。未識終爲何等人。</text>
<title>自答</title>,<text>脫可爲僧晚亦宜。官囚那得自求私。君看繫馬思馳驟。口有金銜首有羈。</text>
<title>曉登旅舍樓</title>,<text>初日鎔金湧海生。霽霞成綺界天明。孤舟掛席歸遙浦。恰似人頭戴帽行。</text>
<title>十二日夜夢。有人呼云打疊打疊。至于三。驚起有詩。</title>,<text>打疊打疊呼三聲。夢中之言定何謂。本無一物可打疊。唯檢此身餘有幾。</text>
<title>漫成</title>,<text>六十殘翁已猒生。空餘詩骨轉崢嶸。此身齎去猶無用。何苦懸懸望玉京。</text>
<title>辛卯七月。復京後有題。</title>,<text>昔年慣踏洛京塵。今日重看特地新。若更牽連仍舊職。此身應似換他身。</text>
<title>是年九月。因備禦胡兵。以白衣守保定門。</title>,<text>白衣來作守門人。不憚長城晝夜巡。猶勝炎州嵐瘴地。折腰甘向海村民。</text>
<title>游塵</title>,<text>身在塵中元不識。日穿窓隙始詳看。細如毛碎輕如霧。暗著人顏障亦難。</text>
<title>次韻金侍郞敞和朴拾遺文秀題公所蓄畫牡丹</title>,<text>白玉床頭錦幄開。半窺西子倚歌臺。豈期海外重相見。應逐鴟夷一舸來。</text>
<title>次韻金侍郞敞和朴拾遺文秀題公所蓄畫牡丹 其二</title>,<text>雲錦香囊殿上開。似聞西母自龜臺。知君不是劉家後。第幾函中得受來。</text>
<title>次韻金侍郞敞和朴拾遺文秀題公所蓄畫牡丹 其三</title>,<text>老大逢花眼嬾開。未客閑上賞春臺。君家近得無雙艶。莫爲灰心不噢來。</text>
<title>次韻金侍郞敞和朴拾遺文秀題公所蓄畫牡丹 其四</title>,<text>數朶仙花意外開。緣君名字在丹臺。新詩不啻千金擲。故作嫣然一笑來。</text>
<title>次韻金侍郞敞和朴拾遺文秀題公所蓄畫牡丹 其五</title>,<text>人種春紅苦待開。似邀仙女隔瑤臺。此花妖艶無時節。把酒何妨日日來。</text>
<title>和朴拾遺 二首</title>,<text>閬苑千紅爛熳開。群仙指點倚瓊臺。擬看詩伯驚人語。故遣花王墮地來。</text>
<title>和朴拾遺 二首 其二</title>,<text>紅藥當階灼灼開。君今幾許詠西臺。悔將仙筆題凡品。更向名花洗手來。</text>
<title>癸巳八月十八日。始直樞密院。寄內省金相國仁鏡。四首。</title>,<text>紫樞眞與璧門連。疑是無階直上天。此去黃扉猶隔礙。院胥休作宰臣傳。</text>
<title>癸巳八月十八日。始直樞密院。寄內省金相國仁鏡。四首。 其二</title>,<text>鞓帶霜髥尙舊形。忽忘新占大官名。欲知此日非前日。兩箇黃鶯引導行。</text>
<title>癸巳八月十八日。始直樞密院。寄內省金相國仁鏡。四首。 其三</title>,<text>公入鴻樞我到遲。我來公已向龍池。駑駘逐驥眞堪笑。十駕猶難附尾馳。</text>
<title>癸巳八月十八日。始直樞密院。寄內省金相國仁鏡。四首。 其四</title>,<text>拾遺當日得同榮。及到鈞階莫趁行。同甲猶爲雌戊子。應緣一月後公生。</text>
<title>相國見和。復答之。</title>,<text>到頭陪座席嫌連。豈爲官階邈似天。畢竟一生難及處。詩工書絶得神傳。</text>
<title>相國見和。復答之。 其二</title>,<text>二絶名途去轉遲。遷延正似遇坑池。偶登巍秩先夫子。駑蹇時來亦絶馳。</text>
<title>相國見和。復答之。 其三</title>,<text>相逢拘迫未忘形。都爲中樞各繫名。不及昔年陪劇飮。水精杯入手中行。</text>
<title>相國見和。復答之。 其四</title>,<text>揚歷淸華未必榮。榮君到處許同行。更期鳳閣雙飛後。兜率天宮亦共生。</text>
<title>庾承宣敬玄見和。復答之。</title>,<text>斷絃何苦鳳膠連。端遇知音亦是天。更荷一篇提奬重。家傳不趐萬金傳。</text>
<title>庾承宣敬玄見和。復答之。 其二</title>,<text>梓鄕當日日舒遲。伴棹觥船送酒池。臨別一篇君記否。倡兒奉硯筆如馳。</text>
<title>庾承宣敬玄見和。復答之。 其三</title>,<text>相子元非虎瞵形。如何邊境擅功名。只緣胸蓄龍韜策。坐使胡兒莫抗行。</text>
<title>庾承宣敬玄見和。復答之。 其四</title>,<text>飛騰桂籍一時榮。未必雲霄萬里行。點額龍門君莫恨。位高才備足平生。</text>
<title>李樞副仁植見和。復答之。</title>,<text>源出驪江派正連。況今同侍九重天。一鄕一姓一時相。邑老應將盛事傳。</text>
<title>李樞副仁植見和。復答之。 其二</title>,<text>梓鄕當日日舒遲。伴棹觥船送酒池。臨別一篇君記否。倡兒奉硯筆如馳。</text>
<title>李樞副仁植見和。復答之。 其三</title>,<text>相子元非虎瞵形。如何邊境擅功名。只緣胸蓄龍韜策。坐使胡兒莫抗行。</text>
<title>李樞副仁植見和。復答之。 其四</title>,<text>飛騰桂籍一時榮。未必雲霄萬里行。點額龍門君莫恨。位高才備足平生。</text>
<title>甲午正月日夜。直內省有作。明日。呈金相國仁鏡。癸巳十二月入省。至甲午正月入直。</title>,<text>靑雲有分晚飛榮。得意長驅路坦平。舊恨書生多薄命。如今不復舊書生。</text>
<title>甲午正月日夜。直內省有作。明日。呈金相國仁鏡。癸巳十二月入省。至甲午正月入直。 其二</title>,<text>才入中樞席未温。旋登西省勢彌尊。憑君莫詑先飛到。短翮追來路亦存。</text>
<title>八月。內省夜直有作。</title>,<text>遠謫朱維揂似昨。忽登𪚥𪚥𪚥𪚥𪚥。𪚥還京輦猶多幸。豈意台階得自飛。</text>
<title>望海因追慶遷都</title>,<text>遷都自古上天難。一旦移來似轉丸。不是淸河謀大早。三韓曾已化胡蠻。</text>
<title>望海因追慶遷都 其二</title>,<text>百雉金城一帶河。較量功力孰爲多。萬千胡騎如飛鳥。咫尺蒼波略未過。</text>
<title>望海因追慶遷都 其三</title>,<text>表裏江山坐萬家。舊京形勝復何加。已知河勝金城固。且更諳他德勝河。</text>
<title>丙申元目</title>,<text>甲子相循已六申。天遺遮箇一殘身。調元贊化俱無用。竊祿今還坐得春。</text>
<title>丙申元目 其二</title>,<text>故故新新密自移。春來春去坐成衰。得年未是人間慶。賀客紛紛意莫知。</text>
<title>丙申元目 其三</title>,<text>少年踊躍喜迎正。老境蕭然小興情。賓客塡門慵受謁。兒孫滿座瀨諮名。</text>
<title>東堂試院</title>,<text>四提文柄揀材勤。何事當時眼輒昏。玉在石間長不識。豈知還有刖人冤。</text>
<title>初秋池上</title>,<text>才開碧沼謀淸暑。一葉秋聲意已闌。何事閑禽猶苦熱。日斜偸浴淺流寒。</text>
<title>行園中有感 二首</title>,<text>竹杖扶身勝健僕。花枝媚眼當佳人。行慵暫坐思前事。四十年前放浪身。</text>
<title>行園中有感 二首 其二</title>,<text>臺上葵花嬌引我。臺高才尺尙難登。雖開老病身無力。亦爲鈞衡重莫勝。</text>
<title>十一月日。夜直內省。臥吟不覺至累首。</title>,<text>一抗囊封乞老骸。反煩中使下天來。人臣進退雖君命。慙愧身無可惜才。</text>
<title>十一月日。夜直內省。臥吟不覺至累首。 其二</title>,<text>不唯君意勉留勤。勢有難回豈具言。世上人人難戶曉。焉知不作夜行論。</text>
<title>十一月日。夜直內省。臥吟不覺至累首。 其三</title>,<text>我昔嘗高勇退賢。二疏圖上淚潛然。一朝孤負平生志。舊涕方收愧汗連。</text>
<title>十一月日。夜直內省。臥吟不覺至累首。 其四</title>,<text>正合投簪退野廬。俯慙腰下尙懸魚。此身一旦先朝露。地下胡顏見二疏。</text>
<title>聞同年韓樞密薨 丁酉年作</title>,<text>仙掛同攀三十人。唯餘韓老與予存。韓公今日還爲鬼。孤立傷懷忍可言。</text>
<title>拜大尉有作</title>,<text>世人呼我大狂顚。我不爲嫌亦謂然。千古未聞狂宰相。如何今日躡台躔。</text>
<title>丁酉六月十八日大雨。漂人物家戶。自嘆爲相無狀。示同寮李相。</title>,<text>謬參丞相自猶嘲。手拙難於鼎味調。燮理五年何所得。霪霖一夕百家漂。</text>
<title>丁酉六月十八日大雨。漂人物家戶。自嘆爲相無狀。示同寮李相。 其二</title>,<text>不是朝廷也乏材。吾儕僥倖忝鈞台。未知殷相爲霖用。反致人家墊沒災。</text>
<title>七月九日。直內省書壁上。</title>,<text>項強啄硬同遊輩。未入黃扉者亦多。此足此身登此地。有時慵直意如何。</text>
<title>七月九日。直內省書壁上。 其二</title>,<text>桑楡景迫鬢渾噃。無德無功竊祿多。咫尺嚴城門外客。亦聞更盡尙行何。</text>
<title>謝逸庵居士鄭君奮寄茶</title>,<text>芳信飛來路幾千。粉牋糊櫃絳絲纏。知予老境偏多睡。乞與新芽摘火前。</text>
<title>謝逸庵居士鄭君奮寄茶 其二</title>,<text>官峻居卑莫我過。本無凡餉況仙茶。年年獨荷仁人貺。始作人間宰相家。</text>
<title>望故李學士百順家有感</title>,<text>我來此地亦因君。幸卜芳隣日與親。舊宅依然山下在。草荒苔老闃無人。</text>
<title>望故李學士百順家有感 其二</title>,<text>柀招無日不經過。大醉扶來趁晚鴉。今日定將誰擧爵。出門痛哭望君家。</text>
<title>望故李學士百順家有感 其三</title>,<text>地下應無一滴春。我今獨吸杯中酒。誰能作筧連泉扃。激此淡觴霑子咮。</text>
<title>久病</title>,<text>一嬰沈瘵度三秋。臥腐公家俸祿優。乞退欲休君不頷。天將使我大休休。</text>
<title>醉西施芍藥</title>,<text>好箇嬌饒百媚姿。人言此是醉西施。露葩欹倒風擡擧。恰似吳宮起舞時。</text>
<title>松花</title>,<text>松公猶不負春芳。強自敷花色淡黃。堪笑貞心時或撓。却將金粉爲人粧。</text>
<title>江南逢故人</title>,<text>到處得逢新進易。異鄕相見故人難。別來多少添華皓。各將霜鬚仔細看。</text>
<title>竹笋</title>,<text>問渠端有干霄意。何事橫穿壁罅生。速削琅玕高百尺。免敎饞客日求烹。</text>
<title>山夕詠井中月 二首</title>,<text>漣漪碧井碧嵓隈。新月娟娟正印來。汲去甁中猶半影。恐將金鏡半分廻。</text>
<title>尋觀靜寺</title>,<text>飛禽影落澄潭底。歸馬聲喧綠樹間。過却前山疑有寺。前山過了又前山。</text>
<title>送之上人還山乞詩</title>,<text>江山淸勝招君去。天地寬閑放我嬉。想爾觀空方默坐。是予顚倒醉狂時。</text>
<title>贈希禪師</title>,<text>相逢未及問寒溫。笑道狂奴舊態存。一別五年無限思。請看雙鬢雪初繁。</text>
<title>代農夫吟 二首</title>,<text>帶雨鋤禾伏畝中。形容醜黑豈人容。王孫公子休輕侮。富貴豪奢出自儂。</text>
<title>代農夫吟 二首 其二</title>,<text>新穀靑靑猶在畝。縣胥官吏已徵租。力耕富國關吾輩。何苦相侵剝及膚。</text>
<title>是日。次韻全君有作。兼贈朴君。</title>,<text>堅金硬鐵有時融。君我交情萬古同。三友已成頭腹尾。死生憂樂一身中。</text>
<title>詩樂 樂讀作音樂之樂</title>,<text>詩筵賡唱玉交鳴。大勝金絲迭奏聲。世俗不知眞樂在。徒稱嘯月冷書生。</text>
<title>酒樂</title>,<text>手拍肩搖拊髀多。跳成舞節叫成歌。此身自有天生樂。不用笙簫更倩他。</text>
<title>慰高生下第</title>,<text>文場得失正如碁。一敗寧無大勝時。莫訝月娥分桂盡。明年那欠贈君枝。</text>
<title>謝友人携榼見訪</title>,<text>眉展眉嚬全係酒。眼靑眼白揔由人。蒙君挈榼來相訪。眼已迴靑眉破嚬。</text>
<title>嚴子陵</title>,<text>故人飛上九霄重。喚與同眠禁密中。一箇狂奴猶舊態。如何玄象動蒼穹。</text>
<title>林秀才求金錢花移栽</title>,<text>金剪圓錢發此花。天工用意一何多。爾名未合生吾宅。好去人間富貴家。</text>
<title>酒旆 二首</title>,<text>春風斜拂酒旗靑。一望猶寬渴飮情。無賴垂楊搖眩綠。不敎詩眼見分明。</text>
<title>酒旆 二首 其二</title>,<text>但將百萬錢相擲。豈問靑帘得見不。天上酒旗猶傍柳。綠楊相映亦風流。</text>
<title>暮春病起 二首</title>,<text>林鸎初至如新婦。巢燕重來似故人。景物漸佳堪翫惜。病中虛度百花春。</text>
<title>暮春病起 二首 其二</title>,<text>病中虛度百花紅。病起方驚一夢空。唯有薔薇餘數萼。尙能嬌笑慰衰翁。</text>
<title>路上棄兒</title>,<text>虎狼雖虐不傷雛。何嫗將兒棄道途。今歲稍穰非乏食。也應新嫁媚於夫。</text>
<title>路上棄兒 其二</title>,<text>若曰今年稍歉飢。提孩能喫幾多匙。母兒一旦成讐敵。世薄民漓已可知。</text>
<title>江上月夜。望客舟。</title>,<text>官人閑捻笛橫吹。蒲蓆凌風走似飛。天上月輪天下共。自疑私載一船歸。</text>
<title>聞批職僧犯戒被刑。以詩戱之。</title>,<text>勿論髮在與頭𪚥。好色人心揔一般。不有如來神呪力。摩登幾已誤阿難。</text>
<title>聞批職僧犯戒被刑。以詩戱之。 其二</title>,<text>此髠謀拙被人擒。國令何曾一一尋。任遣生雛皆壯大。盡驅南畝力耕深。</text>
<title>嘲李道士</title>,<text>道根未熟骨猶膻。浪逐吾儕放酒顚。莫把鼎丹誇向我。詩人自古盡神仙。</text>
<title>與友人飮。有僧乞詩。</title>,<text>破除萬事千盃酒。話盡交情一點燈。飮劇言酣無小暇。咄哉還有乞詩僧。</text>
<title>代別美人</title>,<text>不問儂歸幾日迴。謾牽衫袖重徘佪。千行玉淚休多費。作雨時時入夢來。</text>
<title>頒赦日偶吟</title>,<text>何事平人反不平。雞竿赦下欠吾名。若敎恩及含毫士。面試歌詞賜一觥。</text>
<title>元日朝會。退來有感。時爲千牛參軍。</title>,<text>久貪名利夢方酣。未去田園面自慙。白首猶居百寮尾。藍衫木板趁朝參。</text>
<title>元日朝會。退來有感。時爲千牛參軍。 其二</title>,<text>冷鞍敲鐙着鞭忙。雙闕相望尙杳茫。長嘯歸田應不餒。一年耕得一年糧。</text>
<title>苦寒</title>,<text>氷上寒風生一敵。雪中暖酒直千金。明年三伏流金暑。愼勿輕忘此日心。</text>
<title>元日戱作</title>,<text>身上平生閱過年。不知堆積在何邊。假如貯作囊中算。一一窮探反却天。</text>
<title>過故奇相國林泉 今爲他有。</title>,<text>相公曾此日開筵。一擲靑錢僅百千。爲問華堂誰幻出。不如茅榭舊天然。</text>
<title>過故奇相國林泉 今爲他有。 其二</title>,<text>金釵零落歸何處。珠履參羅記昔年。我亦當時陪飮客。白頭重過淚如泉。</text>
<title>病後飮席贈妓</title>,<text>酒能皷舞狂吟興。藥解飛騰久病身。誰更將春供老眼。似花含笑玉顔人。</text>
<title>次韻全履之遊安和寺</title>,<text>絶景無窮才有限。山川入我苦吟中。羨君頃刻摹千狀。豈是詩翁迺畫翁。</text>
<title>示諸子</title>,<text>子若篤親天不知。醴泉芝草何生地。百家千史行自窮。先誦孝經深得旨。</text>
<title>續夢中作 幷序</title>,<text>明眸皓齒笑相迎。始識仙娥亦世情。一句才成驚破夢。故留餘債約尋盟。</text>
<title>七月三日詠風</title>,<text>間闊難逢六月天。入秋三日斗凄然。隣家童子渾多事。喜向長空送紙鳶。</text>
<title>詠菊</title>,<text>春風三月百花紅。不及秋天菊一叢。芳艶耐寒猶可愛。殷勤更入酒盃中。</text>
<title>詠菊 其二</title>,<text>耐霜猶足勝春紅。閱過三秋不去叢。獨爾花中剛把節。未宜輕折向筵中。</text>
<title>再遊興聖寺書壁 二首</title>,<text>我昔閑遊一散人。今來擁騎喝聲頻。寺僧揔換曾知面。誰識當時短褐身。</text>
<title>再遊興聖寺書壁 二首 其二</title>,<text>疇昔曾題一首詩。詩今漫滅主人非。再來涴壁僧誰認。唯有幽禽傍檻飛。</text>
<title>走筆謝大王寺文師送炭</title>,<text>臘天銖炭價超翔。千里殷勤寄草堂。不獨炙炎柔手足。感他熏酒暖於湯。</text>
<title>走筆謝大王寺文師送炭 其二</title>,<text>邇來方墮寒氷獄。吒吒波波忍可堪。忽荷德人恩煦物。滿家和暖似春酣。</text>
<title>走筆謝大王寺文師送炭 其三</title>,<text>年年貺炭色如䃜。喜及寒兒與凍妻。算得重恩如嶽峻。賽期遐壽與天齊。</text>
<title>冬夜山寺小酌</title>,<text>華堂燠室宴連宵。富貴中間味易銷。何似山齋深夜雪。閑燒柮榾暖寒醪。</text>
<title>飮席示小妓</title>,<text>十五女兒顔稍姸。呼之使前佯不睞。白首衰翁何所爲。不須多作嬌羞態。</text>
<title>奴逋 移都後</title>,<text>西江已渡僕逋亡。應恐新京餒爾膓。取雞折葼猶未覓。問渠何處固深藏。</text>
<title>奴逋 移都後 其二</title>,<text>蕭家僕有猒嚴笞。猶解憐文莫敢離。爾主才麤宜且去。胡爲略不德吾慈。</text>
<title>寓河陰客舍西廊有作 移都後。予獨於新京未構屋。擧家借河陰客館西廊居之。累月乃去。</title>,<text>新京構屋日滋多。猶似千蚕競作窠。我豈孤獐堪野處。河陰官舍借爲家。</text>
<title>寓河陰客舍西廊有作 移都後。予獨於新京未構屋。擧家借河陰客館西廊居之。累月乃去。 其二</title>,<text>數間虛館借西偏。榛莽深深碧峀邊。瓢飮自寬聊勉耳。從今始有僞顔淵。</text>
<title>蟬</title>,<text>喜擇深深美蔭淸。質何微小韻何宏。不知孤客偏愁聽。移遍千林盡日鳴。</text>
<title>癸巳六月日喜兒子涵拜翰林</title>,<text>我踰強仕入花甎。今到黃樞亞相聯。計爾得除先七歲。好將長翮上鵬天。</text>
<title>草堂卽事</title>,<text>嬌娘撲蝶翩翩落。稚子黏蟬軋軋鳴。一卷殘書和睡讀。依俙漸作寢中聲。</text>
<title>左耳稍聾</title>,<text>年來已分鬢霜盈。耳復將聾聽未明。無限愁中還有喜。不聞人世是非聲。</text>
<title>憶舊京三詠 天壽寺門前</title>,<text>春天三月送將歸。天壽門前景特奇。柳色依依今在不。渭城三疊聽何時。</text>
<title>憶舊京三詠 歸法寺川邊</title>,<text>故國荒凉忍可思。不如忘却故憨癡。唯餘一段關情處。歸法川邊踞送巵。</text>
<title>憶舊京三詠 安和寺漣漪亭</title>,<text>漣漪亭下水漣漪。豈爲無人有損虧。莫道泠泠依舊響。聞根不在許聲誰。</text>
<title>李大司成百順兩年門生等。設筵慰座主致政。幷邀公之舍弟學士百全。予亦參赴。醉後走筆。示座上云。</title>,<text>李公兄弟似珠聯。迭作司成迭試賢。棣萼門生邀棣萼。史家應作美談傳。</text>
<title>夢與燈明裕首座論懷。適有來人。以詩寄之。</title>,<text>夢似空虛亦可援。故人相見問寒暄。不然萬水千山外。一覿猶難矧一言。</text>
<title>省酒</title>,<text>猒聽人間誚酒狂。邇來省飮亦無傷。唯於放筆高吟處。一翮微摧莫歘張。</text>
<title>睡次疾蠅 二首</title>,<text>驅去還來力亦疲。掩衾謀睡夢成遲。干人身分何須責。飛墮盃觴自不知。</text>
<title>睡次疾蠅 二首 其二</title>,<text>貪逐腥膻捨汝誰。點成緇白任渠爲。蕭然衾枕看何物。侶集喧喧必睡時。</text>
<title>聞汁酒聲</title>,<text>甕裏醲醅猒日蒭。呼兒壓得碧香浮。始知眞箇忘憂物。已在槽中滴破愁。</text>
<title>兒子涵編予詩文。因題其上。</title>,<text>雕刻心肝作一家。於韓於杜可堪過。假敎百世行之盛。身後浮名奈我何。</text>
<title>兒子涵編予詩文。因題其上。 其二</title>,<text>草木同枯是我徒。區區詩卷不如無。茫然千載能知不。姓李人生東海隅。</text>
<title>又病中疾蠅</title>,<text>平生猒汝逐人偏。第一深憎鬪耳邊。病裏逢來重値病。滋繁此物怨皇天。</text>
<title>老妓</title>,<text>紅顔換作落花枝。誰見嬌饒十五時。歌舞餘姸猶似舊。可憐才技未全衰。</text>
<title>詠雪</title>,<text>北皇應羨百花叢。故學東君剪刻工。直欲凌他春造化。剩裁六出示新工。</text>
<title>詠雪 其二</title>,<text>飄空尙作先來霰。撲地粗同厚着霜。豈爲澤微輕負喜。亦知金闕賀新祥。</text>
<title>南軒戱作 二首○幷序</title>,<text>南軒居士計如何。所蓄雖多擧最奢。淡酒一壺詩一簏。冲虛經卷與楞伽。</text>
<title>南軒戱作 二首○幷序 其二</title>,<text>頭禿身閑坐作趺。不同僧處獨髭鬚。南軒長老修何業。案有楞伽得解無。</text>
<title>以黃柑寄李學士 百全</title>,<text>弄來唯是一跳丸。品貴都緣遠到難。數箇餉君雖可愧。玉池津液有時乾。</text>
<title>以黃柑寄李學士 百全 其二</title>,<text>紫殿年年侍宴迴。面承君賜爛盈懷。從今此事應難得。倦馬思休已乞骸。</text>
<title>學士見和。親訪見贈。復次韻奉答。</title>,<text>阻得西山五色丸。童顔一去得還難。莫言此果眞仙物。未遽輕身只解乾。</text>
<title>學士見和。親訪見贈。復次韻奉答。 其二</title>,<text>病中光景幾環迴。間闊無由得話懷。聊遣木奴通略訊。反携酒聖訪殘骸。</text>
<title>南軒偶吟</title>,<text>南軒長老日高眠。起擁孤衾坐壞氊。膾却紅鱗方喫得。半傾甁醞已頹然。</text>
<title>南軒屛客</title>,<text>昔爲丞相慵開閣。退作閑人又杜門。公不迎賢私屛客。釀成孤拙是南軒。</text>
<title>見冬至曆</title>,<text>方是今年冬至旦。已看嗣歲序鱗時。逆知日月將何用。未見此身生死期。</text>
<title>次韻和白樂天病中十五首 幷序 其三 答閑上人問病。</title>,<text>愁入眉頭鎖不開。只緣無客挈壺來。此身微恙何須問。七十衰羸未是灾。</text>
<title>次韻和白樂天病中十五首 幷序 其四 病中五絶</title>,<text>當年步捷鮮人隨。語與詩然世共知。平日謾誇三捷在。獨於沈瘵得痊遲。</text>
<title>次韻和白樂天病中十五首 幷序 其五 病中五絶 其二</title>,<text>餘喘雖微欲絶絲。壽殤脩短在天爲。世人只抱貪生志。老死猶同夭死時。</text>
<title>次韻和白樂天病中十五首 幷序 其六 病中五絶 其三</title>,<text>酒澆焦涸吻長濡。詩引風流思不枯。唯是癯身肥不得。患緣身有不如無。</text>
<title>次韻和白樂天病中十五首 幷序 其七 病中五絶 其四</title>,<text>算量千事暫妨眠。不是觀空衲子禪。唯喜得添閑氣味。簿書那到退翁前。</text>
<title>次韻和白樂天病中十五首 幷序 其八 病中五絶 其五</title>,<text>豈爲微痾特地憂。步欹唯礙出門遊。出門未必心開豁。猶望滄溟去去舟。</text>
<title>次韻和白樂天病中十五首 幷序 其九 送嵩客。</title>,<text>適來京輦似前期。千里之南又訪誰。此去能傳消息否。天涯生死杳難知。</text>
<title>次韻和白樂天病中十五首 幷序 其十 罷灸。</title>,<text>兒勤進藥猶慵應。妻勸加飧亦莫聞。養得此身何處用。聚如漚點散如雲。</text>
<title>次韻和白樂天病中十五首 幷序 其十一 賣駱。</title>,<text>白沙堤上幾年行。破廏天寒叫數聲。汝與主人俱老矣。相看瘦骨忽傷情。</text>
<title>次韻和白樂天病中十五首 幷序 其十二 放柳枝。</title>,<text>少年携妓夢魂中。已是蕭然白首翁。紅頰翠娥何處散。落花飄蕩揔隨風。</text>
<title>次韻和白樂天病中十五首 幷序 其十四 歲暮呈思黯。</title>,<text>幸訪懸車老大夫。曉寒能飮一盃無。身欹步仄君休笑。已免君門吏挾扶。</text>
<title>十二月朔日蝕</title>,<text>陰陽消息理冥冥。更有何辭問缺盈。無可奈何看漸旣。擊鉦猶以救爲名。</text>
<title>十二月朔日蝕 其二</title>,<text>眩眼不堪天上望。低頭唯向水中窺。下臣得可安然坐。還跪焚香到復時。</text>
<title>旣和樂天十五首詩。因書集背。</title>,<text>今古相懸地各殊。詞人襟韻暗如符。樂天曾唱吾追和。何問詩朋有也無。</text>
<title>又和樂天心身問答 心問身</title>,<text>世路煩君久擾然。從今但許醉兼眠。如何先我多衰弱。我壯猶如始冠年。</text>
<title>又和樂天心身問答 其二 身報心</title>,<text>多幸如今作爾宮。知應捨去六天中。凌烟閣上如圖像。我獨留眞自擅功。</text>
<title>又和樂天心身問答 其三 心復答身</title>,<text>人行底處不爲家。所宅殘頹棄者多。兜率天中吾若去。古宮雖在奈如何。</text>
<title>南軒獨酌戱作</title>,<text>濃醅始熟待交親。肯有何人訪散人。莫笑孤斟猶得醉。手能爲主口爲賓。</text>
<title>次韻白樂天出齋日喜皇甫十訪 欲飮故喜</title>,<text>飢喫慵眠渴飮盃。寧關佛法有遮開。樂天齋出眞堪笑。齋在何邊更出來。</text>
<title>紅杮寄同寮李相國 仁植</title>,<text>赬肌雖爛味應麤。爲問君侯一嚼無。自昔同遊攀附久。知公嗜好莫如吾。</text>
<title>濟州太守崔安。以洞庭橘見寄。以詩謝之。三首</title>,<text>除却耽羅見尙難。遠來何况水程艱。貴人門閥猶稀得。最感年年及老殘。</text>
<title>濟州太守崔安。以洞庭橘見寄。以詩謝之。三首 其二</title>,<text>圓於金彈粲堪珍。猶似霜林始摘新。呼作洞庭尤可喜。飮筵宜伴洞庭春。</text>
<title>濟州太守崔安。以洞庭橘見寄。以詩謝之。三首 其三</title>,<text>先生見替渡江淮。更有何人餉我來。此果難甞眞細事。祝君尋拜省郞迴。</text>
<title>衾中笑</title>,<text>人間可笑事頻生。晝日情多笑未遑。半夜衾中潛自笑。殷於手拍口兼張。</text>
<title>衾中笑 其二</title>,<text>衾中所笑雖非一。第一呵呵孰最先。文拙平時遲澁者。揮毫示捷貴人前。</text>
<title>衾中笑 其三</title>,<text>笑中第二又誰是。爲吏稍貪深自秘。一物入門人盡知。對人好說淸於水。</text>
<title>衾中笑 其四</title>,<text>笑中第三女不颺。鏡裏自看難自識。有人報導你顔姝。妄擬正妍多作色。</text>
<title>衾中笑 其五</title>,<text>笑中第四是予身。涉世無差僥倖耳。直方迂闊人皆知。自謂能圓登此位。</text>
<title>衾中笑 其六</title>,<text>笑中第五是浮屠。邂逅佳人心已寄。目送飛鴻佯不看。故爲灰冷無心士。</text>
<title>十二月二十九日頒政。以門下平章致仕有作。三首</title>,<text>擔重身孱恐易顚。拜章得謝始欣然。聖恩優老猶增秩。雖退難言大弛肩。</text>
<title>十二月二十九日頒政。以門下平章致仕有作。三首 其二</title>,<text>宰臣班品皆雖貴。門下平章號最尊。如我孤寒今得忝。餘光猶足耀千孫。</text>
<title>十二月二十九日頒政。以門下平章致仕有作。三首 其三</title>,<text>兩保相承兩判俱。修文修史猶仍舊。如此頭銜得者稀。云何老境皆兼有。</text>
<title>戊戌元日</title>,<text>正朝拜賀禮皆删。只爲殘身自要安。門外雀羅方可設。如何賓客立盤桓。</text>
<title>戊戌元日 其二</title>,<text>嗜睡輕拋守歲宵。日高猶臥放長謠。如今始得閑中詠。風雪天寒免會朝。</text>
<title>正日望路</title>,<text>謝官賀歲兩般人。終日奔馳一路塵。唯有忘懷遮老子。大拋人事作閑身。</text>
<title>又作</title>,<text>一爐烘火赭如霞。卯飮三盃面已酡。猶勝着鞭衝雪客。馬頭呵手趁朝衙。</text>
<title>正月二日。李平章 仁植 和予餉柿詩三首。又和予去年秋七月題中書壁上詩一首。親訪見贈。復次韻奉答。</title>,<text>眼凡那辨物精麤。納約微誠儻肯無。聞有嗜芹曾獻貴。此人誰是卽今吾。</text>
<title>正月二日。李平章 仁植 和予餉柿詩三首。又和予去年秋七月題中書壁上詩一首。親訪見贈。復次韻奉答。 其二</title>,<text>矍鑠眞同老將麤。宣威沙漠似君無。身兼文虎功名重。冷淡儒冠却愧吾。</text>
<title>正月二日。李平章 仁植 和予餉柿詩三首。又和予去年秋七月題中書壁上詩一首。親訪見贈。復次韻奉答。 其三</title>,<text>病裏猶披野服麤。形容與舊略同無。誰知兩府雙朱轂。騶哄盈門忽訪吾。</text>
<title>正月二日。李平章 仁植 和予餉柿詩三首。又和予去年秋七月題中書壁上詩一首。親訪見贈。復次韻奉答。 其四</title>,<text>支體尫殘首皓皤。腋扶華省厚顔多。此時已有歸休志。公獨先知意奈何。</text>
<title>正月六日。病稍愈有作。</title>,<text>祿在何憂家活計。病痊休要藥功夫。拂巾方脫南軒臥。頻問門前有客無。</text>
<title>人日受銀勝 三首</title>,<text>老眼驚看縷勝新。拜承天賜別生春。揷來何事頭偏重。只爲皇恩不爲銀。</text>
<title>人日受銀勝 三首 其二</title>,<text>日爲人日勝爲人。銀色還能鬪鬢銀。今歲無心隨例受。聖恩猶及退閑身。</text>
<title>人日受銀勝 三首 其三</title>,<text>王母遺儀今尙在。剪成花勝好相投。老夫不必遵風俗。爲是天恩暫揷頭。</text>
<title>正月二十九日有作</title>,<text>兒雛婚嫁此時終。雖死猶甘就木中。尙子歸來猶未晚。靑山不肯拒衰翁。</text>
<title>二月初一日</title>,<text>蕩空和氣正氤氳。已入花山第六春。風卷胡塵西北去。日含五色瑞華新。</text>
<title>次韻黃驪縣宰和前詩見寄賀官</title>,<text>銀臺著作若爲量。大手非君孰肯當。又合璧宮師訓寄。一身雙綰不相妨。</text>
<title>又謝雉</title>,<text>山城遠餉惠難量。三嗅慙吾義莫當。不必大夫親自射。室人欣得笑何妨。</text>
<title>次韻李平章復和前詩見寄</title>,<text>南遊昔日布衣麤。緩急唯公濟有無。白首同寮情最密。一生投分孰先吾。</text>
<title>次韻李平章復和前詩見寄 其二</title>,<text>我如叔夜懶還麤。野性於朝不若無。但祝賢侯加嗇養。致君當似管夷吾。</text>
<title>次韻李平章復和前詩見寄 其三</title>,<text>耄衰那復興情麤。世味寥寥一掃無。因憶少年狂醉日。夜行扶路犯金吾。</text>
<title>次韻李平章復和前詩見寄 其四</title>,<text>江山不忌老皤皤。採勝尋幽甚處多。已約新城窮遠眺。提壺勿問酒如何。</text>
<title>三月二十日。南軒偶吟。</title>,<text>南軒獨坐負朝陽。一幅紗巾五尺床。室似鳥籠如可挈。誰言宰相此隈藏。</text>
<title>三月二十日。南軒偶吟。 其二</title>,<text>換身東閣寄南軒。人靜何須更杜門。已著衲衣爲長老。夢中宰相莫重論。</text>
<title>春日雜言 三首</title>,<text>紅他桃杏三春力。綠盡郊原一雨功。和氣蕩人能不感。芳情猶到老衰翁。</text>
<title>春日雜言 三首 其二</title>,<text>花專向我披心赤。柳欲迎誰擧眼靑。景物惱情何大逼。可堪無酒也虛經。</text>
<title>春日雜言 三首 其三</title>,<text>春光解展萬人眉。剝取於吾只此詩。不與一歡全與瘦。何須吟盡百花爲。</text>
<title>舊鷰來</title>,<text>不入賓廳畫棟邊。年年棲在寢房偏。爲緣朝暮尋常見。去足悽悲到足憐。</text>
<title>次韻白樂天負春詩</title>,<text>病後身猶坐慹然。非癡非醉亦非禪。無端自負芳菲節。誤認春光曠此年。</text>
<title>觀弄幻有作</title>,<text>造物弄人如弄幻。達人觀幻似觀身。人生幻化同爲一。畢竟誰眞復匪眞。</text>
<title>觀弄幻有作 其二</title>,<text>俯仰嚬伸具體微。孰將心匠奪天機。人緣一氣成蚩蠢。氣出還同罷幻歸。</text>
<title>病復作</title>,<text>病將衰質結因緣。去復還來斷復連。老木已枯垂欲仆。幸無風拔立依然。</text>
<title>次韻濟州守 崔安 以前所寄詩韻問訊。兼貺靑橘。三首</title>,<text>莫導天涯涉海難。千金身到尙何艱。眼前必見先生面。已任桑楡日迫殘。</text>
<title>次韻濟州守 崔安 以前所寄詩韻問訊。兼貺靑橘。三首 其二</title>,<text>炎洲善嗇足堪珍。何况西垣拜命新。往日吾詩能中否。君今已向藥階春。</text>
<title>次韻濟州守 崔安 以前所寄詩韻問訊。兼貺靑橘。三首 其三</title>,<text>殷勤靑橘渡江淮。不要滋脣重遠來。二月離州今始到。可憐猶帶暗香迴。</text>
<title>詠黍飯花 俗名黍飯花。細如黍米。然色白未黃。未類黍米。</title>,<text>花却纖圓色未黃。較他黍粒莫相當。此名休爲饞兒說。貪向林中覓飯香。</text>
<title>地棠花</title>,<text>葉裁靑玉先花秀。花剪黃金後葉敷。世號地棠難會意。那知不作字訛呼。</text>
<title>又以別韻。贈歐陽二十九。</title>,<text>不作朝臣作散人。要爲天地自由身。賴君萍泛元無繫。遐若三韓覩瑞獜。</text>
<title>又以別韻。贈歐陽二十九。 其二</title>,<text>六一雲孫世襲馨。想瞻氷玉映人淸。早知四海皆兄弟。地別何曾隔信情。</text>
<title>又以別韻。贈歐陽二十九。 其三</title>,<text>問君何事索吾詩。多是編苫拙速爲。假若因風落中土。牛童馬卒尙應欺。</text>
<title>無酒</title>,<text>燥烟何事忽生喉。酒盡空缸臥屋陬。聞道思梅猶止渴。胡爲飮水未澆愁。</text>
<title>酒熟</title>,<text>酒如潮水縮還盈。口似春畦枯復潤。生死人心是麴生。來雖可喜歸無信。</text>
<title>聞早雞</title>,<text>昔年朝闕辨昏明。枕上欣聞第一鳴。自是退閑唯嗜睡。不須勤叫費虛聲。</text>
<title>看汁酒。用樂天韻。</title>,<text>新醪壓罷強澄淸。所得難過四五甁。計盞計時滋燥吻。猶勝大渴望旗亭。</text>
<title>喜雨 二首○四月十七日</title>,<text>經春久作屯膏吝。到夏方施霈澤新。入地未深君莫歉。一犂猶活萬千人。</text>
<title>喜雨 二首○四月十七日 其二</title>,<text>將抽菜甲抽何捷。已綠林梢綠更新。久渴膏恩甘受濕。深憎路上笠簦人。</text>
<title>花報主人。效樂天體。</title>,<text>予雖未語將心報。相國年來不樂何。一笑欲供公一笑。莫辭時復把盃歌。</text>
<title>花報主人。效樂天體。 其二 主人答花</title>,<text>爾將娛我意誠嘉。其奈心情索寞何。年老家貧賓客少。可無盃酒對君歌。</text>
<title>花報主人。效樂天體。 其三 花復答</title>,<text>懸車半俸猶堪釀。報導盃空意奈何。我逐風歸無幾日。要公賖酒一高歌。</text>
<title>花報主人。效樂天體。 其四 主人復答</title>,<text>俸少盃空無足怪。爾猶勤責又如何。此時若有携壺客。我老莫歌鸎亦歌。</text>
<title>遊金身寺 四月二十七日。致仕宰臣等。因事同會。凡四老。</title>,<text>四老皤然白雪鬚。相誇免蹶路崎嶇。同來此寺寧無謂。各保金剛不壞軀。</text>
<title>近有屢空之歎。因賦之。</title>,<text>三韓宰相幾多人。我亦曾叨宰相身。不是自淸他不爾。如何獨未免憂貧。</text>
<title>代人答</title>,<text>渠是三韓宰相官。從前尸祿尙何顔。公難潤國私宜涸。以道觀之是好還。</text>
<title>猒世偶書</title>,<text>閱了人間好官爵。未知天上作何官。三台星裏無虛位。遮箇塵緣未遽拚。</text>
<title>渴雨</title>,<text>長望天涯眼亦昏。錯看烟霧是濃雲。迴頭微有窓蟲響。又作蕭蕭細雨聞。</text>
<title>渴雨 其二</title>,<text>朝昏凝睇望膏恩。天更深靑無片雲。小圃蔬乾猶自憫。甫田禾稿忍堪聞。</text>
<title>渴雨 其三</title>,<text>龍宅江河亦國恩。如何潛伏不興雲。茫茫下土微臣在。號及皇天庶一聞。</text>
<title>是夜又作</title>,<text>如我合爲飢死鬼。無功食祿幾多年。蒼生盡是天之物。何忍終令溝壑塡。</text>
<title>明日大雨復作 四月三十日</title>,<text>昨日題詩今日雨。初疑天自答予心。翻思此是吾君力。豈爲微臣冷淡吟。</text>
<title>明日大雨復作 四月三十日 其二</title>,<text>美矣佳哉雨散毛。每霑隨作萬民膏。民膏又肉君臣體。願念農家一日勞。</text>
<title>閏四月一日</title>,<text>四月還爲四月天。閑中舒景更留連。盃如一日傾三百。孟夏今年剩九千。</text>
<title>御留花</title>,<text>把底嬌姿被御留。餘花見斥得無羞。楊妃一笑六宮沮。寵辱由來不自謀。</text>
<title>玉梅</title>,<text>何人呼作玉梅傳。脉脉無心趁臘天。應忌雪中開冷淡。入春方作別般妍。</text>
<title>薔薇</title>,<text>穠艶煌煌綠暗間。巧粧金粉媚嬌顔。莫因帶刺爲花累。意欲防人取次攀。</text>
<title>閏四月十一日。夢遊仙作。</title>,<text>官雖宰相少矜嚴。世眼輕看受亦甘。今日此遊誰得見。亟還當欲向人談。</text>
<title>代人和 夢覺作</title>,<text>知爾眞他性少嚴。好將奇誕語猶甘。神仙事密尤難洩。不曰輕乎與俗談。</text>
<title>旣和樂天詩。獨飮戱作。</title>,<text>孤斟獨詠君休笑。好事何人訪退翁。酌勸杜康吟和白。詩朋酒友不全空。</text>
<title>聞東堂放牓 閏四月</title>,<text>四放門前桃李花。今年春色屬誰家。始知無代無才傑。尙有遺金撥出沙。</text>
<title>卽席醉贈名妓御留歡</title>,<text>豈唯吾輩鬢成斑。紅粉年來換舊顔。到處逢渠猶綠髮。長春應爲御留歡。</text>
<title>次韻李學士 百全 和贈御留歡詩 二首</title>,<text>眩眼華筵錦繡斑。倡兒擁坐鬪紅顔。門生叢裡吾宜樂。不意賢侯許一歡。</text>
<title>次韻李學士 百全 和贈御留歡詩 二首 其二</title>,<text>靑樓風味頗窺斑。老去無心翫玉顔。猶有些些餘習在。一枝花畔寄淸歡。</text>
<title>五月二十三日。題家泉。二首○幷序</title>,<text>初因雨出晴恒湧。認有源渟秋必焦。我導此泉非地有。天應賜我禦炎歊。</text>
<title>六月三日。李侍郞 需，金壯元 莘鼎 來訪。和家泉詩。飮席次韻。</title>,<text>昔帶君恩長不渴。近兼家醞忽然焦。如今又被何人督。鳴玉珊珊不待歊。</text>
<title>兩君見和。復次韻。</title>,<text>池盈妄擬成滄海。水渴還疑有沃焦。不是靈虬磻石底。冷中那有氣歊歊。</text>
<title>又和</title>,<text>縱有淸流氷雪冷。尙懲炎日石金焦。一看瓊樹方知爽。不是泉防暑氣歊。</text>
<title>六月七日。訪朴學士 仁著 家。以詩嘲深縮不出遊。</title>,<text>故人家宅合相過。何事深藏似縮蛙。應有小蠻樊素在。朝昏貪聽柳枝歌。</text>
<title>明日用此韻。寄朴學士借伽倻琴。</title>,<text>閑門永日不堪過。空聽園畦兩部蛙。見借秦箏言已重。請君兼寄弄彈歌。</text>
<title>六月八日。旣得加耶琴始彈。二首○示朴學士。 其二</title>,<text>畫金檀柱鴈行連。較得秦箏欠一絃。錦瑟减絃君會否。誰知此亦有由然。</text>
<title>次韻朴學士 仁著 和蛙字韻詩 三首</title>,<text>冒熱衝霖得得過。狂吟初獨和鳴蛙。感君手自親琴弄。更喚家倡爲唱歌。</text>
<title>次韻朴學士 仁著 和蛙字韻詩 三首 其二</title>,<text>不思殘景隙駒過。卞急時時似怒蛙。無限家中不平事。一時消盡玉人歌。</text>
<title>次韻朴學士 仁著 和蛙字韻詩 三首 其三</title>,<text>感子能容故舊過。不將牡菊屛喧蛙。飮中號叫猶狂態。拙手彈箏亂好歌。</text>
<title>贈丁秘監 而安 求墨君 二首○六月十二日</title>,<text>大手何曾擇重輕。塵牋未害寫琅莖。此君眞性君偏識。豈爲卑低地不生。</text>
<title>贈丁秘監 而安 求墨君 二首○六月十二日 其二</title>,<text>幾人豁捨雪紈輕。乞得吾公竹一莖。我恃親情將硬紙。唯思此足度餘生。</text>
<title>六月十五日池上 三首</title>,<text>雨惡泥深莫嘯儔。蘭亭古事已難修。未能免俗猶浮髮。任送霜蓬汚鏡流。</text>
<title>六月十五日池上 三首 其二</title>,<text>泉豈人人得有哉。殷勤求索始流盃。吾家坐致盈盈沼。反渴常來友不來。</text>
<title>六月十五日池上 三首 其三</title>,<text>我家有酒堪招客。何處無泉可泛觴。都是雨師防樂事。天敎孤負此辰良。</text>
<title>六月二十五日。理南軒。二首</title>,<text>自擬今年上界遊。南軒頹廢不曾修。頑然鶴骨猶無恙。洒掃還圖且復留。</text>
<title>六月二十五日。理南軒。二首 其二</title>,<text>人導狂癡遮長老。算家推步頗曾知。如何錯計仙遊日。已棄南軒更理爲。</text>
<title>寄朴學士還加耶琴 二首○以長日難消借之。期以秋奉還。</title>,<text>加耶琴類古秦箏。多感君侯借與情。舊譜忘來難恊律。百彈方記兩三聲。</text>
<title>寄朴學士還加耶琴 二首○以長日難消借之。期以秋奉還。 其二</title>,<text>長日難消借得箏。及期還寄未忘情。絃絃舌在歸應導。手拙吾何作巧聲。</text>
<title>又次韻朴學士揔和前詩。親訪見贈。初訪詩</title>,<text>二老相將暫見過。笑予池廢付羣蛙。適來旋去緣何事。爲欠靑蛾勸酒歌。</text>
<title>又次韻朴學士揔和前詩。親訪見贈。初訪詩 其二</title>,<text>肉食當年分已過。豈同韓老稍烹蛙。邇來亦屛腥膻物。舊癖難除只醉歌。</text>
<title>又次韻朴學士揔和前詩。親訪見贈。還琴詩</title>,<text>家有倡兒始學箏。我如久假大無情。但期置酒頻相喚。與聽朱絃落玉聲。</text>
<title>又次韻朴學士揔和前詩。親訪見贈。還琴詩 其二</title>,<text>書生不必事琴箏。只箇吟詩愜雅情。自別哀絃何遣憫。時吹林葉當笳聲。</text>
<title>又次韻朴學士揔和前詩。親訪見贈。上同 其二</title>,<text>何用區區鳳髓連。本施園客繭絲絃。一聲尙足寬愁緖。孤負前期我不然。</text>
<title>拯墮酒蠅</title>,<text>汝似讒人吾固畏。不妨權許共盃巵。墮來輒死眞堪惜。莫忘殷勤拯溺慈。</text>
<title>七月五日。寄家園後小庵。寫經闍。予往遊。居僧皆不知來。作詩寄之。</title>,<text>早攀丹桂歷華資。位踐黃扉亦不卑。始憶牧之遊古寺。姓名猶欠一僧知。</text>
<title>其僧見和。復次韻戱贈。</title>,<text>麻谷禪棲足自資。如何來寄小庵卑。空門無檢今方識。一首詩中律莫知。</text>
<title>又一絶別贈李先輩</title>,<text>聞蹈京塵日許多。如何不訪故人家。尙難終棄同年舊。一頂烏紗肯見過。</text>
<title>次韻丁秘監寫墨竹四榦。兼和前詩來贈。幷序</title>,<text>淡黃金紙薄雲輕。掃出森然碧玉莖。何必鮫人絹似雪。從今亦貴楮先生。</text>
<title>次韻丁秘監寫墨竹四榦。兼和前詩來贈。幷序 其二</title>,<text>千金墨畫已非輕。更貺淸詩響六莖。願以明公心竹出。移之賢祖腹松生。</text>
<title>次韻丁秘監寫墨竹四榦。兼和前詩來贈。幷序 其三</title>,<text>一莖露重一風輕。老硬尤憐飽雪莖。還有新筠已離立。似嫌人導是旁生。</text>
<title>次韻丁秘監寫墨竹四榦。兼和前詩來贈。幷序 其四</title>,<text>此君爭肯入毫輕。必待通身作竹莖。竹是君身君是竹。歲寒一節共平生。</text>
<title>家圃六詠 右苽</title>,<text>園苽不灌亦繁生。黃淡花間葉間靑。最愛蔓莖無脛走。勿論高下掛瑤甁。</text>
<title>家圃六詠 其二 右茄</title>,<text>浪紫浮紅奈老何。看花食實莫如茄。滿畦靑卵兼赬卵。生喫烹甞種種嘉。</text>
<title>家圃六詠 其三 右菁</title>,<text>得醬尤宜三夏食。漬塩堪備九冬支。根蟠地底差肥大。最好霜刀截似梨。</text>
<title>家圃六詠 其四 右葱</title>,<text>纎手森攢戢戢多。兒童吹却當簫笳。不唯酒席堪爲佐。芼切腥羹味更嘉。</text>
<title>家圃六詠 其五 右葵</title>,<text>公儀拔去嫌爭利。董子休窺爲讀書。罷相閑居無事客。何妨養得葉舒舒。</text>
<title>家圃六詠 其六 右瓠</title>,<text>剖成瓢汲氷漿冷。完作壺盛玉醑淸。不用蓬心憂瓠落。先於差大亦宜烹。</text>
<title>次絶句 三首 韻</title>,<text>長思入室近蘭馨。猶恐將塵汚鏡淸。未作一龍深託契。空將雙鯉屢傳情。</text>
<title>次絶句 三首 韻 其二</title>,<text>中華天子不能臣。遣作浮雲放浪身。折簡招君吾豈敢。可羈而致卽非麟。</text>
<title>次絶句 三首 韻 其三</title>,<text>詞人比興本於詩。何獨裁雲剪月爲。欲反正聲歸雅頌。兒曹蜩聒好相欺。</text>
<title>又次絶句韻</title>,<text>盃盤甚薄𧹞顔多。猶作蕭然措大家。羅雀門前人北首。非君誰肯再經過。</text>
<title>次韻李 需 侍郞饋桃 八月十三日</title>,<text>仙祖飡餘必種園。知君眞箇伯陽孫。投來愧欠瓊瑤報。但欲招邀倒一樽。</text>
<title>次韻李 需 侍郞饋桃 八月十三日 其二</title>,<text>聞導君家好理園。果栽仙果見生孫。從來嗜食眞吾性。有此何須要酒樽。</text>
<title>次前所寄絶句韻。贈歐陽二十九伯虎。幷序</title>,<text>慙愧區區一首詩。一觀猶足又圖爲。雖知中國曾無外。過自爲辭恐或欺。</text>
<title>次前所寄絶句韻。贈歐陽二十九伯虎。幷序 其二</title>,<text>此邦猶少愛予詩。中國何人肯許爲。更作畫圖雖似誕。觀君惇信不應欺。</text>
<title>不平 三首</title>,<text>已拋腰綬作閑人。半俸猶存食不貧。何事無窮不平事。每來胷底大傷神。</text>
<title>不平 三首 其二</title>,<text>老猶食祿聖恩優。略釀如堪得寫憂。遮箇心頭不平事。殆因胡虜滿方州。</text>
<title>不平 三首 其三</title>,<text>胡虜猖狂一國愁。汝何爲者作私憂。尙餘方寸丹心在。縱曰懸車豈肯休。</text>
<title>雜菊皆盡。見名菊至九月向晦盛開。愛而賦之。</title>,<text>黃花雖似與秋期。及此霜深豈發時。尙把淸香開艶艶。一枝何忍損浮巵。</text>
<title>隣妓家火</title>,<text>連天赫焰劇霞丹。暗聽煙中哭翠鬟。回祿無情何大甚。粧臺舞館揔燒殘。</text>
<title>十月八日五更大雪</title>,<text>不知雪色誤窓明。已責晨雞號太晚。此鳥如聞應笑我。一牽虛見迷昏旦。</text>
<title>十月八日五更大雪 其二</title>,<text>此時方始作初冬。再見雪華堆似玉。麥熟明年定不疑。但期不落桑田卜。</text>
<title>洞名詩呈後洞朴僕射 椐，朴學士 仁著，李學士 百全。○幷序</title>,<text>兩洞源同元一洞。暫於尺步判爲歧。一年俸入餘千石。萬石爲名兆後期。</text>
<title>次韻洞名詩</title>,<text>何嫌路脉暫分馳。吾道曾同自不歧。豈獨洞名稱萬石。君家萬石亦堪期。</text>
<title>十月十四日。看楞嚴。傍置琴彈之。因有作。</title>,<text>手能司弄目能尋。白傘觀時亦按琴。莫道臨經容剩事。我將供養以聲音。</text>
<title>十月電</title>,<text>天放驕兒毒已彌。當冬震電又奚爲。翻然若向胡頭擊。縱曰非時可曰時。</text>
<title>誦楞嚴經初卷。偶得詩。寄示其僧統。</title>,<text>手披目閱有停時。何似心銘不暫離。誦箒比丘應自愧。伽陀一句善忘遺。</text>
<title>誦楞嚴經初卷。偶得詩。寄示其僧統。 其二</title>,<text>欲把蓮花晝夜觀。日沈燈滅見還難。若於三性無昏住。明了心端倍眼看。</text>
<title>誦楞嚴經初卷。偶得詩。寄示其僧統。 其三</title>,<text>儒釋雖同還小異。時憑法主略諮疑。假饒盡誦藏胷底。那及吾師卷上知。</text>
<title>次韻其公見和</title>,<text>方識三摩路甚夷。一門超出更何疑。蒙公早指令深挹。免作祈公悔晚知。</text>
<title>僧統又和復答之</title>,<text>六用通融互攝時。卽於器界儻能離。不然便似凡夫類。性汝眞心自失遺。</text>
<title>僧統又和復答之 其二</title>,<text>海眼光中什麽觀。問師無對問還難。俄然笑指東山語。按上楞嚴已不看。</text>
<title>僧統又和復答之 其三</title>,<text>遣拂心塵尙未夷。刹那分別卽成疑。師今縱示無還地。見見元非見所知。</text>
<title>復用前所寄詩韻。寄其僧統。幷序</title>,<text>徐觀世狀漸陵夷。宰相酸寒更莫疑。此事似非誰的信。由公天眼炤先知。</text>
<title>復用前所寄詩韻。寄其僧統。幷序 其二</title>,<text>邇來除却定中觀。獨坐無聊度日難。何事能知遮箇態。肯携芳醞特相看。</text>
<title>復用前所寄詩韻。寄其僧統。幷序 其三</title>,<text>適我盃中酒涸時。一樽相訪叙暌離。始知大度寬容意。莩薄親因尙不遺。</text>
<title>無炭</title>,<text>夏欠賜氷猶遣暑。冬無惠炭豈憂寒。褚皮自有陽秋備。分別何開二物間。</text>
<title>始斷五辛有作</title>,<text>有意何難屛五辛。亦思漸斷內中人。那敎鬼䑛吾唇舌。請見楞嚴說助因。</text>
<title>己亥正旦。飮神明丹戱作。</title>,<text>擁衾閑坐未雞鳴。爲服神丹吸一觴。七十二丸應積貯。搜膓傾倒斗堪量。</text>
<title>己亥正旦。飮神明丹戱作。 其二</title>,<text>豈獨歲華加我齒。神明丸亦作年籌。此丹非是還童藥。不爲傾盃殆必休。</text>
<title>形瘦有感</title>,<text>久矣人間苶苶疲。紫皇徵召一何遲。莫嫌形化兼心化。天上都無此等思。</text>
<title>南軒獨坐</title>,<text>雪朝遇客頭頭白。霞夕逢人面面紅。端坐南軒無一語。面枯心死一衰翁。</text>
<title>三月三日。無聊有作。</title>,<text>人言此日是名時。倚壁無聊撚雪髭。尙欠一盃澆燥吻。蘭亭勝集可能追。</text>
<title>意有未足。又作一絶奉呈。</title>,<text>德望平生謝孔光。敢期靈壽受於王。忽蒙冢宰千金貺。公路扶行亦未妨。</text>
<title>相國和絶句見寄。復次韻奉答。</title>,<text>金與堅貞玉與光。端知此是杖中王。衰翁已復成強壯。崎嶮何能有礙妨。</text>
<title>相國和絶句見寄。復次韻奉答。 其二</title>,<text>何須君賜始生光。冢宰由來得貳王。已許扶持欹側步。從今杖謁亦何妨。</text>
<title>墻頹不理</title>,<text>有人勸我理家莊。四壁呀通便不防。數集壽中何計活。不如閑坐吸淸觴。</text>
<title>囑諸子</title>,<text>家貧無物得支分。唯是簟瓢老瓦盆。金玉滿籯隨手散。不如淸白付兒孫。</text>
<title>己亥五月七日。家泉復出。戲成問答五首。 主人問泉</title>,<text>寒流依舊湧嵒間。入沼盈盈瀲翠瀾。爲問靈泉能會不。主人還復幾年看。</text>
<title>己亥五月七日。家泉復出。戲成問答五首。 其二 泉答主人</title>,<text>盤廻縈屈石中間。罅出方成一掬瀾。地下泉流多少在。何憂不及此時看。</text>
<title>己亥五月七日。家泉復出。戲成問答五首。 其三 主人復答</title>,<text>我心非必戀人間。却愛金舡泛綠瀾。地下丁寧泉亦在。不知能把一杯看。</text>
<title>己亥五月七日。家泉復出。戲成問答五首。 其四 泉復答</title>,<text>汝愛浮觴淨淥間。釀時何復涸予瀾。地中亦有酒泉在。曷不尋源一往看。</text>
<title>己亥五月七日。家泉復出。戲成問答五首。 其五 主人又答</title>,<text>汝智區區尺度間。諭予歸吸酒泉瀾。霞旌雲帔昇天去。渠輩於時得我看。</text>
<title>獨酌自嘲</title>,<text>聞有芳醪耳輒傾。一杯方到眼還明。自將樽酒供聞見。餘事來干故聵盲。</text>
<title>五月晦日。走筆謝李學士 百全 送酒。二首</title>,<text>門閑家冷無來客。把酒何人慰我情。獨有君侯猶記舊。殷勤乞與一壺淸。</text>
<title>五月晦日。走筆謝李學士 百全 送酒。二首 其二</title>,<text>不因人絞坐澄淸。艶艶浮蛆撥更盈。未必苟貪濡燥吻。感君猶記老門生。</text>
<title>吟詩自笑</title>,<text>淸晨酣得兩三杯。長嘯招邀好句來。好句來遲佯偃蹇。故應妨我錦肝開。</text>
<title>無客</title>,<text>門庭闃寂少經過。分衛僧唯喝唱譁。從此漸成閑氣味。不妨時復臥看花。</text>
<title>誦楞嚴第六卷有作</title>,<text>從初至六誦如流。餘復何存了却休。若不貯心歸去也。泉臺何處紙中求。</text>
<title>八月二十九日。走筆謝李學士 百全 惠生魚。</title>,<text>鱍鱍腥鱗活欲飛。江人來餉尙嫌遲。我因衰病身唯骨。豁與餘膏澤瘦肌。</text>
<title>重九日。朴樞府相公復邀飮。卽席走筆。賦詩以呈。</title>,<text>誰訊堂中華髮老。尙無門外白衣人。賴公喚與開歡飮。免負今年泛菊辰。</text>
<title>又以別韻贈之。此二詩皆和。至數四首。後忘之不錄。</title>,<text>捨公何處豁吾情。畦畛無施示坦平。一笑一言溫可掬。眞他花卉亦秋榮。</text>
<title>九月二十九。朴樞府又邀飮賞菊。未置酒。卽席口號。</title>,<text>九月霜風斗頓寒。繁英猶媚綠陰間。客來莫問花多少。黃白交開十八般。</text>
<title>妓至又和</title>,<text>書生舊習眼猶寒。未慣繁華爛熳間。鮮語花來方始笑。不須黃菊鬪名般。</text>
<title>相國及坐客見和。復次韻。</title>,<text>嫌他桃李怯侵寒。種菊元無地隙間。莫把花名誇十八。明年添得百千般。</text>
<title>次韻李平章 仁植 虔州八景詩 幷序 江天暮雪</title>,<text>江天無雪亦陰昏。更奈紛紛冒遠巒。唯有漁翁醉和睡。洒來蓑底不曾看。</text>
<title>次韻李平章 仁植 虔州八景詩 幷序 遠浦歸帆</title>,<text>帆遠天遙水色滄。未知舡與浪低昂。不須更說如飛去。一轉頭間又轉茫。</text>
<title>次韻李平章 仁植 虔州八景詩 幷序 瀟湘夜雨</title>,<text>日落江寒水暝天。夜來微雨更凄然。二妃往事君何詰。洒竹聲中正好眠。</text>
<title>次韻李平章 仁植 虔州八景詩 幷序 平沙落雁</title>,<text>群飛有意亂蘆花。半落平沙一陣斜。須愼傍邊謀汝者。繞汀臨渚幾人家。</text>
<title>次韻李平章 仁植 虔州八景詩 幷序 煙寺暮鍾</title>,<text>山中除却水聲寒。眞味尤宜寂寞間。我笑嵒僧多事在。擊鍾來往自難閑。</text>
<title>次韻李平章 仁植 虔州八景詩 幷序 山市晴嵐</title>,<text>非煙非霧襲重重。宛作僧家氣鬱蔥。此是山中無價景。有何廛市落這中。</text>
<title>次韻李平章 仁植 虔州八景詩 幷序 漁村落照</title>,<text>殘日明時無處空。柰何偏指水村中。漁翁醉起得魚晩。價直千金一丈紅。</text>
<title>次韻李平章 仁植 虔州八景詩 幷序 洞庭秋月</title>,<text>何事江天得月多。金波交映鏡澄波。雖然天朗無纖靄。未害疏林間綠蘿。</text>
<title>次韻李平章 仁植 虔州八景詩 幷序 江天暮雪</title>,<text>皓色堆勤未破昏。不分洲渚與林巒。行人走避樵童濕。何處江樓卷箔看。</text>
<title>次韻李平章 仁植 虔州八景詩 幷序 遠浦歸帆</title>,<text>孤帆橫截海濤滄。又被風狂困激昂。無限舟中辛苦態。這邊閑望去茫茫。</text>
<title>次韻李平章 仁植 虔州八景詩 幷序 瀟湘夜雨</title>,<text>漠漠茫茫夜雨天。巫娥廟在益依然。蕭騷聲裡能無感。被酒篙工取次眠。</text>
<title>次韻李平章 仁植 虔州八景詩 幷序 平沙落雁</title>,<text>賴有汀邊木筆花。最宜文字落橫斜。低飛欲下沙洲戲。待汝傳書有幾家。</text>
<title>次韻李平章 仁植 虔州八景詩 幷序 煙寺暮鍾</title>,<text>西峯日落暮山寒。響出孤煙杳漠間。一度落殘還一度。柰知聲亦未容閑。</text>
<title>次韻李平章 仁植 虔州八景詩 幷序 山市晴嵐</title>,<text>萬疊山深嵐翠重。恰如瓊壁立靑蔥。莫敎風卷須留賞。我愛僧行海浪中。</text>
<title>次韻李平章 仁植 虔州八景詩 幷序 漁村落照</title>,<text>鎔金日色映晴空。籬落蕭然沙戶中。應待漁人乘醉返。半山猶掛一燈紅。</text>
<title>次韻李平章 仁植 虔州八景詩 幷序 洞庭秋月</title>,<text>月將江影孰爲多。俱是澄澄一樣波。憑仗秋晴猶足賞。何人好事翦林蘿。</text>
<title>次韻李相國復和虔州八景詩來贈 江天暮雪</title>,<text>晚來無處不昏昏。暝色難歸戴白巒。遠透漁窓驚睡眼。睡醒猶作曙光看。</text>
<title>次韻李相國復和虔州八景詩來贈 遠浦歸帆</title>,<text>朝掛湘吳暮薊滄。須臾決失去昂昂。片時未度相望處。浦遠猶看入淼茫。</text>
<title>次韻李相國復和虔州八景詩來贈 瀟湘夜雨</title>,<text>半夜雷潮已殷天。雨聲相助大琅然。灘波漲起孤舟帆。狎水篙工尙未眠。</text>
<title>次韻李相國復和虔州八景詩來贈 平沙落雁</title>,<text>微雪飄飄細屑花。一行直下一行斜。半斜半整眞奇景。火急將屛付畫家。</text>
<title>次韻李相國復和虔州八景詩來贈 煙寺暮鍾</title>,<text>天陰天霽與炎寒。一樣聲來暮樹間。不有孤煙常作候。也應人與此鍾閑。</text>
<title>次韻李相國復和虔州八景詩來贈 山市晴嵐</title>,<text>輕羅染碧水紋重。辦作須煩手似蔥。爲問靑嵐誰織出。巧成纖縠布嵒中。</text>
<title>次韻李相國復和虔州八景詩來贈 漁村落照</title>,<text>江雲向晚卷長空。斜照漁家㬠網中。海底湧生胡不見。咄哉方始愛殘紅。</text>
<title>次韻李相國復和虔州八景詩來贈 洞庭秋月</title>,<text>水國秋涼爽氣多。氷輪正好映寒波。波心俯鑑無勞望。不用登山費挽蘿。</text>
<title>相國嘗和示一首。予每複以二首。未知鈞鑑何如。惶恐惶恐。 江天暮雪</title>,<text>同雲飄雪晚來昏。掩盡天涯萬疊巒。江上行人歸意迫。也除詩眼孰貪看。</text>
<title>相國嘗和示一首。予每複以二首。未知鈞鑑何如。惶恐惶恐。 遠浦歸帆</title>,<text>未入洪溟大漭滄。已如人戴帽微昂。前帆度了後帆繼。任爾飛揚漸杳茫。</text>
<title>相國嘗和示一首。予每複以二首。未知鈞鑑何如。惶恐惶恐。 蕭湘夜雨</title>,<text>洒來幸是夜深天。臥聽蕭蕭尙寂然。無賴江邊斑竹在。遽能驚我醉中眠。</text>
<title>相國嘗和示一首。予每複以二首。未知鈞鑑何如。惶恐惶恐。 平沙落雁</title>,<text>沙際無田只荻花。有何窺望落橫斜。人人焉得機心息。莫遣人禽共一家。</text>
<title>相國嘗和示一首。予每複以二首。未知鈞鑑何如。惶恐惶恐。 山市晴嵐</title>,<text>翠光籠遍萬山重。遠似胡天一嶺蔥。莫把岢嵐名一郡。靑嵐寧入郡城中。</text>
<title>相國嘗和示一首。予每複以二首。未知鈞鑑何如。惶恐惶恐。 漁村落照</title>,<text>籬雀啼殘已散空。夕陽猶炤浦村中。逢人面面如霞映。未必漁家享此紅。</text>
<title>相國嘗和示一首。予每複以二首。未知鈞鑑何如。惶恐惶恐。 煙寺暮鍾</title>,<text>初聞猶混瀑流寒。漸認來從岳寺間。擊罷雲閑君莫道。白雲爭肯有忙閑。</text>
<title>相國嘗和示一首。予每複以二首。未知鈞鑑何如。惶恐惶恐。 洞庭秋月</title>,<text>浦客何須蕩槳多。我憐全鏡碎於波。維舟側畔明如晝。細看秋蟲上薜蘿。</text>
<title>庚子三月日。李學士 百全 病中大設筵幷妓樂。邀予及朴樞副，崔僕射，朴丁二學士觴之。卽席得詩二首呈之。</title>,<text>初來欲問維摩病。不分還傾太白杯。愼勿自言生死別。飮中此語忍聞哉。</text>
<title>庚子三月日。李學士 百全 病中大設筵幷妓樂。邀予及朴樞副，崔僕射，朴丁二學士觴之。卽席得詩二首呈之。 其二</title>,<text>阻覿淸姿心似渴。忽承喜喚脚如飛。一言相接猶爲得。更賞紅裙醉倒歸。</text>
<title>次韻崔樞府 公衍 見訪。自言路上得詩寫贈。</title>,<text>結髮同遊媟莫疏。申之共作孔門徒。訪來應記當年舊。眷眷恩情得可孤。</text>
<title>予亦別作一首。謝携三亥酒來貺。</title>,<text>閑門寂寞雀堪羅。豈意君侯肯見過。更把一壺情已重。況名三亥味殊嘉。</text>
<title>二十九日。又邀僧統 守其，大禪師 志素，禪師湛其及雙嵒住老，金員外設酒。卽席得詩一首贈之。</title>,<text>二其一素皆生佛。京兆雙嵒亦可人。訪我從容消永日。不妨傾倒道漿醇。</text>
<title>二其見和復作</title>,<text>白雪渾頭退老身。恨爲塵世一陳人。如今飽聽高僧話。始覺空門氣味醇。</text>
<title>明日。僧統和寄。復次韻奉呈。二首</title>,<text>形骸枯槁已非身。精魄飄零不似人。賴有吾師能起我。飽嘗甘露正醇醇。</text>
<title>明日。僧統和寄。復次韻奉呈。二首 其二</title>,<text>枉顧閑門大耄身。始知法主視猶人。雖然不飮杯中釅。自有醍醐味大醇。</text>
<title>次韻復和李相國八景詩各 一首 江天暮雪</title>,<text>自是江雲易翳昏。那知日色隱岡巒。又疑銀浪隨風碎。誤使人人作雪看。</text>
<title>次韻復和李相國八景詩各 一首 遠浦歸帆</title>,<text>輕風引去海門滄。帆與孤舟孰大昂。悔我未同船客去。謾勞翹頸望微茫。</text>
<title>次韻復和李相國八景詩各 一首 瀟湘夜雨</title>,<text>九疑山暗雨中天。有意何人不慘然。半夜人呼船閣漏。篙工執戽略難眠。</text>
<title>次韻復和李相國八景詩各 一首 平沙落雁</title>,<text>平沙十里暝煙花。雁陣猶能映日斜。弟弟兄兄終不亂。當須曉喩鬩墻家。</text>
<title>次韻復和李相國八景詩各 一首 山市晴嵐</title>,<text>山中嘉景一何重。嵐映晴霞作綺蔥。若是齊紈兼魯縞。不知豪奪幾家中。</text>
<title>次韻復和李相國八景詩各 一首 漁村落照</title>,<text>柴戶牢關寂寂空。漁人方返夕陽中。魚籃數得頭多少。無柰全憑頃刻紅。</text>
<title>次韻復和李相國八景詩各 一首 煙寺暮鍾</title>,<text>釋子尤宜坐臘寒。寒天來往靡容間。區區聲裡占時侯。天地無心日月閑。</text>
<title>次韻復和李相國八景詩各 一首 洞庭秋月</title>,<text>浦客無心弄月多。殷勤進棹出衝波。分明已見嵒前泊。樸葉遮頭又帶蘿。</text>
<title>次韻英上人見和 江天暮雪</title>,<text>鵝毛飛舞散黃昏。入水無蹤獨被巒。凍縮漁人殊不喜。王孫好作畫圖看。</text>
<title>次韻英上人見和 遠浦歸帆</title>,<text>不歸淮汴卽瀛滄。問爾何之首自昂。瞥過眼前無幾頃。際天應獨水茫茫。</text>
<title>次韻英上人見和 瀟湘夜雨</title>,<text>零陵江上雨連天。寄舶遊人思悄然。夜久吹燈猶獨坐。長年三老已酣眠。</text>
<title>次韻英上人見和 平沙落雁</title>,<text>紛紛已擾水葒花。更向沙汀拂拂斜。汝旣爲賓無特操。有誰容作主人家。</text>
<title>次韻英上人見和 山市晴嵐</title>,<text>環巖已作翠巖重。繞樹還成玉樹蔥。若問僧庵何處是。靑羅一帶卷舒中。</text>
<title>次韻英上人見和 漁村落照</title>,<text>煙重風微未掃空。人家掩藹有無中。夕陽忽掛金盤爛。更愛殘霞映鬪紅。</text>
<title>次韻英上人見和 煙寺暮鍾</title>,<text>滿山蕭瑟晚風寒。振暢鍾聲十里間。未到嵒廬吾已想。沙彌忙遽老僧閑。</text>
<title>次韻英上人見和 洞庭秋月</title>,<text>一輪分影也何多。炤遍汀沙又印波。把酒若成江上望。石間猶可藉紅蘿。</text>
<title>痒和子</title>,<text>背癢能抓悅可多。或稱如意或痒和。具人手指超人手。手所難侵輒解爬。</text>
<title>庚子重九</title>,<text>無賓不飮心何怪。因病停歡意亦平。但愧黃花應笑我。此翁今歲大忘情。</text>
<title>庚子重九 其二</title>,<text>久困沈痾今轉困。慣來親友又停來。多端使我妨行樂。黃菊休嗟未入杯。</text>
<title>庚子九月十五日。修蒙古所送表狀有作。</title>,<text>懸車殘老筆宜停。輒欲和通兩國情。文拙未宣天子意。不如閑坐度餘生。</text>
<title>誦楞嚴偶題</title>,<text>終朝暗誦妙蓮花。地入三摩漸可誇。若把諸緣觀幻夢。夢驚那復有登伽。</text>
<title>以病止酒累旬。今飮半杯有作。</title>,<text>半杯猶劇刺刀侵。飮亦吾心悔未禁。有力麴神依舊猛。予今伏矣信難任。</text>
<title>修風雨所墮簷板</title>,<text>慇懃勉力修簷板。堂上難堪雨打癡。人導今朝是何日。此翁還有理庄時。</text>
<title>詠雪 二首○以東坡漁簑句好。柳絮才高之句。衍爲詩二首。漁簑句意</title>,<text>都官好導驚人語。不見漁簑無此句。直狀天然是妙處。傳爲警策爭描取。</text>
<title>詠雪 二首○以東坡漁簑句好。柳絮才高之句。衍爲詩二首。柳絮語意</title>,<text>不是玄冬寒裂面。終疑柳絮起漫漫。若言老矚迷難辨。道蘊應將鏡眼看。</text>
<title>責猫</title>,<text>盜吾藏肉飽於腸。好入人衾自塞聲。鼠輩猖狂誰任責。勿論晝夜漸公行。</text>
<title>冬至曆。寄河郞中。</title>,<text>通天胸底布三辰。未必求觀日曆新。但願奉爲眉壽慶。長生長閱歲長巡。</text>
<title>走筆次韻河郞中見和 二首</title>,<text>已識明年賀慶辰。欲營何事備迎新。唯須力釀椒花酒。與子同傾數爵巡。</text>
<title>走筆次韻河郞中見和 二首 其二</title>,<text>人呼元日是佳辰。我嘆空添雪鬢新。曆上年周第八秩。已看六甲七廻巡。</text>
<title>次韻河郞中復和寄曆詩 三首</title>,<text>比來睽折似參辰。誰與同迎節物新。要趁明年長共醉。償今虛度四時巡。</text>
<title>次韻河郞中復和寄曆詩 三首 其二</title>,<text>下排神將上星辰。寒暑相循歲歲新。贏縮往來先必算。何言見曆始知巡。</text>
<title>次韻河郞中復和寄曆詩 三首 其三</title>,<text>元命何須卜歲辰。明年鳳沼濯波新。會當奉日行黃道。扈從龍顔玉輦巡。</text>
<title>讀書</title>,<text>已免生徒首又皤。殘年勤苦讀書何。我雖老死精神在。一字添知尙足多。</text>
<title>漏窓寒坐</title>,<text>四面難防刮面風。爐灰屢撥覓微紅。更看飛雪如飄絮。天意應敎凍此翁。</text>
<title>漏窓寒坐 其二</title>,<text>夏熱秋凉道若公。天寒亦合屬於冬。平分時令何須嘆。窓漏餬遲坐我慵。</text>
<title>次韻英禪者見寄 來詩意。以前年落選爲嘆。</title>,<text>我曾從仕到年殘。官路難於蜀道難。道境想應無此事。子何猶被利名謾。</text>
<title>次韻英禪者見寄 來詩意。以前年落選爲嘆。 其二</title>,<text>煨芋衡山老懶殘。銀鉤徵召致猶難。子今非不知潛遁。出爲群生反見謾。</text>
<title>詠春雪得二絶</title>,<text>似怯陽和落細微。我言何必怯春爲。春光尙早花開晚。未害將花補此時。</text>
<title>詠春雪得二絶 其二</title>,<text>梅發遲遲已罪春。喜渠先放玉花新。梅花開後方交代。莫遣園英有曠辰。</text>
<title>末有餘紙。又以一絶寄之。</title>,<text>多少詞人和我詩。數篇成了豎降旗。嘉君痛礪鋒鋩銳。百戰場中輒出奇。</text>
<title>又次絶句廻文韻 此詩子以廻文和之</title>,<text>多才負氣欻成詩。戰筆雄豪壯旆旗。嘉歎信君鍾宿曜。古今超出一人奇。</text>
<title>明日又作</title>,<text>病時猶未剛辭酒。死日方知始放觴。醒在人間何有味。醉歸天上信爲良。</text>
<title>謝晉陽公送龍腦及醫官理目病 幷序</title>,<text>龍腦眞爲百藥王。人間處處覓難輕。一朝得受千金賜。未啓緘封眼已明。</text>
<title>謝晉陽公送龍腦及醫官理目病 幷序 其二</title>,<text>醫王纔到蓽門前。不覺衣裳倒且顚。方接一言知術妙。倉公扁鵲肯同肩。</text>
<title>謝晉陽公送龍腦及醫官理目病 幷序 其三</title>,<text>冒顔乞藥出吾情。特遣名醫意外榮。若借良方淸我眼。一生祝壽質神明。</text>
<title>三月十四日。大雨雹。二首○雙韻</title>,<text>雹者由來陰脅陽。人云亦自徵動羽。幸無飛鳥中輒殭。免似河平大於斧。</text>
<title>三月十四日。大雨雹。二首○雙韻 其二</title>,<text>大如馬首如鷄子。上有聖人不爲異。況此僅同梅子耳。團團但作兒童戲。</text>
<title>謝任相國見訪 幷序</title>,<text>從來宰相是天星。過我閑門分外榮。但恨怱怱廻玉轡。未容片刻話平生。</text>
<title>謝任相國見訪 幷序 其二</title>,<text>病中加又眼昏昏。燕服輕迎國相尊。顔巷雖窮猶有酒。廻車不許與開樽。</text>
<title>謝任相國見訪 幷序 其三</title>,<text>先公門下玷門人。更荷恩私異等倫。二十九人皆鬼錄。願公憐我尙存身。</text>
<title>四月六日。松廣山道者無可。因事到洛師。還山次乞詩。</title>,<text>子曾深遁碧山崖。有底因緣別舊棲。自說滔滔一天地。何東何北又何西。</text>
<title>四月六日。松廣山道者無可。因事到洛師。還山次乞詩。 其二</title>,<text>來何容易去何忙。臨別無端暗斷腸。蓮社主人如問我。爲言深仰法中王。</text>
<title>四月十九日。聞夜雨。</title>,<text>甘澍霑膏喜可量。已於簷末滴琤琤。披衣起坐須勤聽。旱久今方有此聲。</text>
<title>聞笳聲 雙韻</title>,<text>誰摘林間一葉靑。拈吹口吻成淸弄。君看長笛亦堪聽。費盡筠篁煩鑿孔。</text>
<title>四月二十四日大雨 二首○皆雙韻</title>,<text>昨晨猶喜一犁潤。今日決知千畝盈。滿國笑歌應已殷。浪浪聲裏但難聽。</text>
<title>五月日。文祭酒 廷軾 携酒殽來訪。俄有玄源禪師。又携酒果來訪。各以詩謝之。</title>,<text>五紀同遊投分篤。三年方始枉驂來。箇中但喜携芳醞。宿怨渾消數四杯。</text>
<title>五月日。文祭酒 廷軾 携酒殽來訪。俄有玄源禪師。又携酒果來訪。各以詩謝之。 其二</title>,<text>一樽澄醑綠涵涵。再挈猶多況復三。屢荷厚恩無以報。舌霑腸泛得無慙。</text>
<title>文公見和。復次韻。</title>,<text>眷戀情深老更哀。感君今日惠然來。定知此月泉盈沼。會復經過泛綠杯。</text>
<title>次韻源禪師見和前詩 三首</title>,<text>壇宇寬於大海涵。窮閻猶許扣門三。盤筵草草供談笑。別後那堪顙泚慙。</text>
<title>次韻源禪師見和前詩 三首 其二</title>,<text>饒君酒膽似河涵。呷呷含杯未過三。每到携壺連醉我。追思狂態得無慙。</text>
<title>次韻源禪師見和前詩 三首 其三</title>,<text>家池不久碧成涵。池上才容客四三。要趁此時邀與飮。不來無奈厚吾慙。</text>
<title>臥榻引風</title>,<text>杲日人間來酷吏。淸風榻上臥羲皇。快襟拂面渾閑事。更入紗巾灑頂涼。</text>
<title>予年老久已除色慾。猶未去詩酒。詩酒但有時寓興而已。不宜成癖。成癖卽魔。予憂之久矣。漸欲少省。先作三魔詩以見志耳。 色魔</title>,<text>自顔和好猶堪喜。彼面雖姸奈我何。多向美人終蠱惑。男兒誰免誤於魔。</text>
<title>予年老久已除色慾。猶未去詩酒。詩酒但有時寓興而已。不宜成癖。成癖卽魔。予憂之久矣。漸欲少省。先作三魔詩以見志耳。 其二 酒魔</title>,<text>人於喫物嫌辛物。酒味深辛樂奈何。必欲使人腸腐爛。不知元是毒中魔。</text>
<title>予年老久已除色慾。猶未去詩酒。詩酒但有時寓興而已。不宜成癖。成癖卽魔。予憂之久矣。漸欲少省。先作三魔詩以見志耳。 其三 詩魔</title>,<text>詩不飛從天上降。勞神搜得竟如何。好風明月初相諭。着久成淫卽是魔。</text>
<title>又作一絶</title>,<text>盛張華宴會簪纓。兼召閑門腐爛生。花柳風流餘舊習。久昏雙眼似還明。</text>
<title>座客崔僕射 宗梓 見和。復次韻奉答。</title>,<text>滿座嘉賓競獵纓。尙容燕服老門生。君侯鑑識難欺蔽。猶把荒詞浼鏡明。</text>
<title>六月二十八日。奉謝首相崔侍中惠送旨酒寒氷。</title>,<text>十分芳酒霑唇滑。一段淸氷凍手寒。每荷異恩無以報。但知老眼淚汍瀾。</text>
<title>六月二十八日。奉謝首相崔侍中惠送旨酒寒氷。 其二</title>,<text>年年送與千金酒。副以寒羞及別羞。爲愛閑門衰病叟。遣消煩悶遣消憂。</text>
<title>春晚題山寺</title>,<text>雨餘庭院簇莓苔。人靜雙扉晝不開。碧砌落花深一寸。東風吹去又吹來。</text>
<title>柳</title>,<text>鳳城西畔萬條金。句引春愁作瞑陰。無限狂風吹不斷。惹煙和雨到秋深。</text>
<title>五夜</title>,<text>五夜不知風雨惡。醉和殘夢度晨鷄。家僮忽報南溪漲。半泣山花到石階。</text>
<title>遊五臺山 時公因王事。往關東作。○載輿地勝覽</title>,<text>畫裏當年見五臺。浮空蒼翠有高低。今來萬壑爭流處。自覺穿雲路不迷。</text>
<title>靈鵠寺</title>,<text>已臨絶壑俯長松。更踏層梯策瘦筇。還笑遊人心太躁。一來欲上㝡高峯。</text>
<title>野步</title>,<text>小梅零落柳僛垂。閑踏靑嵐步步遲。漁店閉門人語少。一江春雨碧絲絲。</text>
<title>陳仲子</title>,<text>口適何煩食萬錢。身安可以謝重氈。一言坐却百金使。須信先生妻更賢。</text>
<title>海棠 二首</title>,<text>酒痕微微點玉顋。暗香搖蕩隔林人。紅杏紫桃無遠韻。一枝都占上園春。</text>
<title>海棠 二首 其二</title>,<text>風輕不用臙脂雪。月冷潛驚玉露香。別院曉寒煙淡淡。數枝和睡靚新粧。</text>
<title>過海州</title>,<text>候騎傳呼未入州。紅旗翠蓋滿天浮。金符紫吏迎遮道。猶步驊駵不點頭。</text>
<title>和李兪諸公題任副樞 景謙 寢屛四詠 此詩。神宗甲子年間作。○屛本六疊。而右軍換鵝華亭船子，和尙二疊。所題不傳。 列子御風</title>,<text>衣冠軒簸向空飛。旬五歸來自有期。須信冷然非大適。無風還有待風時。</text>
<title>和李兪諸公題任副樞 景謙 寢屛四詠 此詩。神宗甲子年間作。○屛本六疊。而右軍換鵝華亭船子，和尙二疊。所題不傳。 其二 子猷訪戴</title>,<text>月浸長江雪壓枝。中流回棹漾漣漪。相忘不獨山陰客。興盡歸來我亦誰。</text>
<title>和李兪諸公題任副樞 景謙 寢屛四詠 此詩。神宗甲子年間作。○屛本六疊。而右軍換鵝華亭船子，和尙二疊。所題不傳。 其三 陶潛漉酒</title>,<text>督郵風味最高高。何用眞珠滴小槽。漉罷拂巾還自着。不妨衰鬢帶霜糟。</text>
<title>和李兪諸公題任副樞 景謙 寢屛四詠 此詩。神宗甲子年間作。○屛本六疊。而右軍換鵝華亭船子，和尙二疊。所題不傳。 其四 潘閬移居</title>,<text>三峯縹緲是新居。一抹斜暉轉碧虛。已信此行無去住。浪吟猶自倒騎驢。</text>
<title>春日和金秀才 二首</title>,<text>繞檻爐煙學細雲。酒醒愁重兩眉春。鶯驚雨脚斜穿院。蜂把花心嬾避人。</text>
<title>春日和金秀才 二首 其二</title>,<text>滿樹春紅泣露華。映門垂柳欲藏鴉。作詩亦是妨眞興。閑看東風掃落花。</text>
<title>詠廣寧府十三山</title>,<text>巫山十二但聞名。驛路偸閑午枕涼。剩骨一峯雲雨惱。傍人應笑夢魂長。</text>
<title>讀李春卿詩</title>,<text>啾啾多言費楮毫。三尺喙長只自勞。謫仙逸氣萬象外。一言足倒千詩豪。</text>
<title>御樓醉西施</title>,<text>憶曾西子下吳臺。醉魄因風一舞來。晝猒鶯啼眠半破。殘紅何忍踏庭苔。</text>
<title>暮春。和林天院三春詩。</title>,<text>年去年來無限春。嶺南深塢別臟春。尋芳杜牧期應晩。綠密紅殘欲暮春。</text>
<title>寄贈隴西天院</title>,<text>春風不可往來遲。待此淸時但覆棊。別後客柯何處爛。竹窓燈閣亦便宜。</text>
<title>奉次恩門金相國評題嚴君山齋相國詩</title>,<text>偶訪先生𪚥𪚥家。小軒山雨晩來多。淺酣對坐默無語。雪鬢霜頭奈老何。</text>
<title>𪚥</title>,<text>松深檜𪚥不人家。簷雨軒風興味多。𪚥案傳聲看𪚥𪚥。𪚥𪚥𪚥曉𪚥𪚥何。</text>
<title>次鄭同院哭沼蓮 三首</title>,<text>不覺仙陽過玉池。一番蓮影忽西移。返魂香裏尋無路。却恨靑樓失舊期。</text>
<title>次鄭同院哭沼蓮 三首 其二</title>,<text>年纔二八下瑤池。步步金蓮綏紱移。何事一朝先羽化。便尋蓬海伴安期。</text>
<title>次鄭同院哭沼蓮 三首 其三</title>,<text>雙飛早學鷰差池。金石友心誓不移。今日斷絃難可續。伯牙徒自憶鍾期。</text>
<title>偶書興善寺上房</title>,<text>二𪚥寺前不白問。東國𪚥𪚥早𪚥𪚥。今來記得𪚥𪚥句。始覺空門氣味長。</text>
<title>和閔同院題金禪師房壁</title>,<text>數掬山光秋碧瘦。一叢楓色晩紅姸。若將詩酒留佳客。及取黃花未落前。</text>
<title>次韻寄東界營主李尙書實椿。二首</title>,<text>少年曾入白駒場。仗城今朝鎭一方。遙想轉籌蓮幕下。擁前𪚥履響丁當。</text>
<title>次韻寄東界營主李尙書實椿。二首 其二</title>,<text>戰勝殊功重太山。人言黃閣拜高官。一朝掃盡胡塵後。花下何妨𪚥酒歡。</text>
<title>送景照上人之漢山</title>,<text>歌罷陽關雨挹塵。杖頭行色曉來新。安君問我師當說。一榻淸風夢故人。</text>
<title>次韻答西海李按部 三首</title>,<text>訪來春色上眉分。別去愁煙鏁洞門。品坐淸歡還記否。笑談三日會栖雲。</text>
<title>次韻答西海李按部 三首 其二</title>,<text>醉後龍虵筆下分。西巡陰德剩于門。到頭題詠詩多態。髣髴春空藹藹雲。</text>
<title>次韻答西海李按部 三首 其三</title>,<text>筆短未知書八分。感公容我上龍門。蘇民二載功雖輒。今日欣看稼若雲。</text>
<title>次韻答堂頭禪老 二首</title>,<text>鹿馴窓外雲無事。猨嘯嵓前月有期。來往如梭師莫猒。不妨禪榻鬢絲垂。</text>
<title>次韻答堂頭禪老 二首 其二</title>,<text>溪響初聞舌更長。嵓花幾見鳥含香。這間自有安排處。半夜西來大似忙。</text>
<title>次韻題栖雲寺幽澗亭</title>,<text>入雲寒澗繞亭長。泛出殘花帶異香。世上塵痕終可洗。餘冷欲𪚥客衣忙。</text>
<title>又書小樓壁</title>,<text>小軒松老鶴聲長。𪚥鉢山蔬繞箸香。何幸謙餘泉石畔。好將詩酒何閑忙。</text>
<title>車同院手掃風竹遺予。以一絶謝之。</title>,<text>政事堂深憶舊叢。貞姿宛見紙屛中。要敎三界除勞熱。盡出瀟湘一葉風。</text>
<title>到光陽客舍與安君孝德夜飮 二首</title>,<text>我本疎狂不似人。連年承命又南巡。花鄕忽遇知心友。𪚥色雙分𪚥𪚥春。</text>
<title>到光陽客舍與安君孝德夜飮 二首 其二</title>,<text>萬里征衣一拂塵。橘杯傾盡洞庭春。餘歡未畢鳥𪚥落。入夜靑燈稍可親。</text>
<title>歷謁白月寺堂頭。次韻壁上詩。二首 其二</title>,<text>行行叩寂禮金人。滿壑雲煙夜作鄰。踏破蒼苔尋異跡。靑松側畔被僧嗔。</text>
<title>次韻仇知部曲留題</title>,<text>旅舍憐人載酒過。聞䆫斗影落銀河。江南到處宜行樂。何用區區苦憶家。</text>
<title>次韻安君孝德贈會仙率兒 二首</title>,<text>我狂如蝶又如蜂。柳怨花愁夕照中。一日餘歡多日恨。翻思未若不相逢。</text>
<title>次韻安君孝德贈會仙率兒 二首 其二</title>,<text>誰知紅豆骨中思。摠是靑樓夢裏期。因憶江南花一朶。會仙亭山逞芳姿。</text>
<title>次韻題拯淪寺</title>,<text>階前鬪雀靜中喧。滿畹香蔬養舊根。喚作拯淪知有稱。一憑經榻滌塵痕。</text>
<title>次韻題五臺寺 三首 其三</title>,<text>十年塵遂眞風散。衆罪霜隨慧日消。若問吾家這介事。黃花翠竹兩蕭條。</text>
<title>短歌</title>,<text>手裏拈摩蜜半生。仍遭九棒力應輕。起來擔取砂長鼓。三角營齋信步行。</text>
<title>短歌 其二</title>,<text>吾家曲子是無生。一唱能令萬病輕。多謝淨名成玉偈。泠泠千古許流行。</text>
<title>奉答 二首</title>,<text>落花嵓畔訪空生。流水聲中萬事輕。願沐餘冷除熱惱。禪河誰許借舡行。</text>
<title>奉答 二首 其二</title>,<text>定骨年來大瘦生。片雲孤迹到頭輕。夜深一聽曹溪曲。始信嘶風木馬行。</text>
<title>吳先生見和。復次韻。二首</title>,<text>無常數曲悟浮生。聽罷方知病骨輕。一宿曹溪何處客。興來囉哩唱歌行。</text>
<title>吳先生見和。復次韻。二首 其二</title>,<text>舊地凄凉百感生。滿朝朱紫一毫輕。誰知𪚥外安排處。好與先生任運行。</text>
<title>崔處士見和。復次韻。二首</title>,<text>向時心海惡風生。箇箇浮漚水上輕。莫道隨流難返棹。波頭亦有丈夫行。</text>
<title>崔處士見和。復次韻。二首 其二</title>,<text>古寺閑房寄一生。經䆫始覺衲衣輕。空門氣味須參取。江闊風舡載月行。</text>
<title>和西院歇禪師風甌頌。二首</title>,<text>問師風動砂甌動。微妙聲傳二六時。介裏若明今日事。貍奴白牯也應知。</text>
<title>和西院歇禪師風甌頌。二首 其二</title>,<text>珠韻細春微動處。珮聲寒碎亂搖時。我今稽首圓通主。一曲猶難了了知。</text>
<title>分水嶺途中</title>,<text>杜鵑聲裏但靑山。竟日行穿翠密間。渡一溪流知幾曲。送潺潺了又潺潺。</text>
<title>出塞</title>,<text>峽中盡日踏黃沙。橫擁氈裘冒雨過。山盡已疑胡地盡。地多還恐朔天多。</text>
<title>嘲圓覺經</title>,<text>蜂歌蝶舞百花新。摠是華藏藏裏珍。終日啾啾說圓覺。不如緘口過殘春。</text>
<title>落梨花</title>,<text>飛舞翩翩去却廻。倒吹還欲上枝開。無端一片黏絲網。時見蜘蛛捕蝶來。</text>
<title>次韻安集使金中書 諱祿延 題竹軒 幷序</title>,<text>一生襟韻雪爭姸。醫俗淸風觸處便。莫怪賢候偏愛竹。虛心應物使之然。</text>
<title>次韻安集使金中書 諱祿延 題竹軒 幷序 其二</title>,<text>渭濱湘岸豈淸姸。千里相遙賞未便。簿領中間媒嘯詠。此軒風味最宜然。</text>
<title>水多寺留題 幷序</title>,<text>漫天玉糝弄輕風。却似當時一望中。禮罷白衣瞻古壁。墨龍猶欲化虛空。</text>
<title>水多寺留題 幷序 其二</title>,<text>但於黃卷飽英風。那復周公見夢中。水月壁間留寶墨。令人遇事輒觀空。</text>
<title>八月上旬。登臺山絶頂。戲作一絶。</title>,<text>登臨盡處放遐瞻。欲返還留意更添。人導使君淸可笑。每逢山水未能廉。</text>
<title>書記衙庭中種柏因書一絶</title>,<text>手種殷勤護兩株。且圖添得小庭幽。他年烏府重相見。共向關東說舊遊。</text>
<title>二月初三日。發府朝天。至第三餞亭。燈明僧統法諱天錫爲首。韻釋名儒五六人也。僕乃軒眉而就。陶然而別。口號曰。</title>,<text>二年爲郡媿無成。百不能中只一淸。莫導朝天無長物。滿胸猶載好山行。</text>
<title>上兪內相詩 幷序</title>,<text>薄命閨中日似年。紅梅落盡沒人傳。風流滿面將安用。却把靑銅只自憐。</text>
<title>上兪內相詩 幷序 其二</title>,<text>驥服鹽車欲上坡。圉人鞭末夕陽斜。孫陽倘不時廻顧。縱解追風奈老何。</text>
<title>偶題</title>,<text>閉戶端居念更新。幾廻廻想暗傷神。不如不有胸中策。不獨無功返累身。</text>
<title>是月十一日。浿江途中卽事。</title>,<text>谷暗山賁雨瀉盆。到頭歧路赤流奔。莫輕一葉扁舟少。直渡沄沄萬頃渾。</text>
<title>十二日金岩途中。次宋相國詩韻。庚午年上自上國還朝。時林衍子惟茂據花都逆命。公擧義誅之。出都迎駕。復政公室。而罔以寵居。蓋公之功業。無閒然矣。</title>,<text>安劉功業壓陳平。應變無窮德未名。廟算軍謀曾入妙。筆端風月更新淸。</text>
<title>路由分水嶺。留一絶云。古所謂隴頭𪚥</title>,<text>一川分派決西東。咽盡千聲悢未𪚥。𪚥𪚥𪚥𪚥重見處。終歸大海定相逢。</text>
<title>編後偶書</title>,<text>偶尋遺草更沈吟。擊壤那能中正音。自笑貧家無一物。空將弊帚享千金。</text>
<title>早朝馬上</title>,<text>紫翠橫空澗水流。風煙千里似滄洲。石橋西畔南臺路。柱笏看山又一秋。</text>
<title>太白醉歸圖 三首</title>,<text>天子呼來不上船。醉吟風月幾千篇。三山鶴馭尋常事。故跨靑驢作地仙。</text>
<title>太白醉歸圖 三首 其二</title>,<text>三月楊花滿店香。金龜換酒酒盈觴。四明狂客眞相識。物我俱忘醉一場。</text>
<title>太白醉歸圖 三首 其三</title>,<text>蕩蕩乾坤是我家。醉宜卽止醉歸何。記他今夜醒時節。黃鶴樓前月似波。</text>
<title>送李東菴赴安東 二首○東菴名瑱</title>,<text>草長江南三月天。永嘉山水好風煙。文章太守謝康樂。珠翠佳人玉井蓮。</text>
<title>送李東菴赴安東 二首○東菴名瑱 其二 映湖樓懸板</title>,<text>萬重煙水萬重山。何限峨洋擊目間。惆悵子期天一畔。半床蛛網玉琴閑。</text>
<title>雪 二首</title>,<text>花開玉樹靜無風。頃刻春光滿海東。記得爛銀堆上月。五雲深處訪壺公。</text>
<title>雪 二首 其二</title>,<text>晚來江上數峯寒。片片斜飛意思閑。白髮漁翁靑蒻笠。豈知身在畫圖間。</text>
<title>席上贈白彝齋 公與彝齋會聯句。白唱云。鷗入荻花能避雨。公擊節嘆賞。卽對曰。蜂隨柳絮不禁風。又作此詩贈之。</title>,<text>炎洲翡翠莫同遊。金綷毛衣總是愁。愛殺見幾能避雨。荻花深處一沙鷗。</text>
<title>過龍興溪有感。呈李蒙庵。二首○蒙庵名混也</title>,<text>憶昔前遊二十年。舊時風物故依然。一溪流水渾無賴。只送詩斑到鬢邊。</text>
<title>過龍興溪有感。呈李蒙庵。二首○蒙庵名混也 其二</title>,<text>半嶺松風苦說懷。臨流遠聽久徘徊。人間富貴無情物。往歲遊人不復來。</text>
<title>呈洪睡齋 三首</title>,<text>鳳池麟閣皆陳迹。雲嶠煙波亦倦遊。點檢人間兼物外。此生何事欠心頭。</text>
<title>呈洪睡齋 三首 其二</title>,<text>門外時時鶴駕多。碧霞深處玉仙家。洞簫吹徹春光好。海上蟠桃滿樹花。</text>
<title>呈洪睡齋 三首 其三</title>,<text>紫潭秋月玉蟾蜍。一桁風簾翡翠疏。春日漸長深院靜。惠連詩思右軍書。</text>
<title>遠山</title>,<text>一抺春愁遠復長。雨雲依約覺猶香。茂陵雙碧多輕媚。堪笑文園枉斷腸。</text>
<title>諸郞卷上 二首</title>,<text>花氣濃如百和香。鸎歌燕舞侑歡場。中興盛德元無像。憑仗新詩與畫忙。</text>
<title>諸郞卷上 二首 其二</title>,<text>天上風傳寶唾香。珠飛玉轉幾千場。家家拾得昇平瑞。怕見雷霆下取忙。</text>
<title>過鐵嶺 庚寅年。合𪚥𪚥。自雙城來入我𪚥。本國遣兵𪚥𪚥。此主將不能守。聞風棄壘而走。故𪚥𪚥而入𪚥𪚥𪚥𪚥𪚥驅掠人物。</title>,<text>乾坤設險竟何功。小賊驅民掃地空。誰使兵權歸豎子。至今遺堞起悲風。</text>
<title>次安昌驛亭許正言詩韻</title>,<text>海上靑霞紫霧間。揖仙東望問三山。倚欄人未須臾駐。萬古千秋物自閒。</text>
<title>次興富驛亭詩韻</title>,<text>千畦禾黍舞風前。喜見農家大有年。久倚陰軒淸爽足。水禽飛過小溪煙。</text>
<title>三陟西樓八詠 竹藏古寺</title>,<text>脩篁歲久盡成圍。手種居僧今已非。禪榻茶軒深不見。穿林翠羽獨知歸。</text>
<title>三陟西樓八詠 巖控淸潭</title>,<text>流川爲陸陸爲川。有底淸潭獨不然。看取奔灘停滀處。奇巖削立重難遷。</text>
<title>三陟西樓八詠 依山村舍</title>,<text>傍山煙火占孤村。竹下紅桃臥守門。力穡田夫皆惜日。戴星服役返乘昏。</text>
<title>三陟西樓八詠 臥水木橋</title>,<text>一木搖搖跨石灘。望來惟恐蹈波瀾。居民足與心曾熟。如過平途不細看。</text>
<title>三陟西樓八詠 牛背牧童</title>,<text>仰空吹笛快軒眉。牛背身無掩脛衣。家在山前陂隴隔。雨天行趁暮鴉歸。</text>
<title>三陟西樓八詠 壟頭饁婦</title>,<text>婦具農飧自廢飧。曉來心在夏畦間。壟頭日午催行邁。餉了田夫信步還。</text>
<title>三陟西樓八詠 臨流數魚</title>,<text>樓下淸潭窟穴空。游魚育卵粟排紅。莘莘衆尾知多少。前數無窮後亦同。</text>
<title>三陟西樓八詠 隔墻呼僧</title>,<text>聳壑郡樓臨水府。隔墻禪舍倚巖叢。愛僧眞趣無人會。十里茶煙颺竹風。</text>
<title>次韻張秀才見贈</title>,<text>昨日城西四顧行。桑麻深處望煙光。停驂謂有隱君子。此是先生避世堂。</text>
<title>詠梅</title>,<text>關東處處賞江梅。愛此新枝最後開。風雨人間春掃地。出塵仙艶映粧臺。</text>
<title>過仙遊潭</title>,<text>潭上風煙畫淡濃。欣然似與故人逢。也應嗔我悤悤過。却恐重來不見容。</text>
<title>謾成</title>,<text>碧海靑山畫不如。事稀端合置迂疏。午窓睡足吏人散。讀盡巾箱數卷書。</text>
<title>和州鷹坊人羅鷹示余</title>,<text>俊猛精神外躍如。電明雙眼在秋虛。寸機坐得冥冥翼。可畏人心巧有餘。</text>
<title>葡萄酒和州隱者持以勸余</title>,<text>斗酒千金足市恩。古人曾獻貴人門。山翁癡拙無機巧。虛食凉州老一村。</text>
<title>松魚</title>,<text>潑潑如飛氣力多。懸流十尺可跳過。嗟哉知進不知退。永失滄溟萬里波。</text>
<title>松菌</title>,<text>秋涼杖履步松間。手摘嘗新氣味閒。粱肉官家香已損。望雲投筯愧靑山。</text>
<title>范丞相麥舟圖 二首</title>,<text>大義深仁作相公。能輕重利恤人窮。父知子貴非先見。只爲渠心與我同。</text>
<title>范丞相麥舟圖 二首 其二</title>,<text>異氣當從大義求。虎生三日便窺牛。曼卿一得無心惠。天下民皆飽麥舟。</text>
<title>伯顏丞相訪文正公義田宅圖</title>,<text>弓馬南廻過古村。前賢遺澤至今存。戰功豈獨彊兵力。能訪田廬義子孫。</text>
<title>竹島詩 二首○幷序 其二</title>,<text>儲粟屯膏豈遠圖。阻飢民命在須臾。若分甘苦盡仁惠。雖死人無怨及吾。</text>
<title>金剛山</title>,<text>骨立峯巒劍戟明。居僧齋罷坐無營。如何山下生民類。瞻望時時蹙頞行。</text>
<title>至順元年十月始八日。承王命赴京。發和州馬上偶作</title>,<text>晨昏戀主貢忠誠。更有思家骨肉情。山水關東雖信美。出城西笑馬蹄輕。</text>
<title>除夜</title>,<text>燈殘古館轉幽幽。客路難堪歲暮愁。夢罷明朝年五十。夜深高臥數更籌。</text>
<title>元日</title>,<text>人多先我飮屠蘇。已覺衰遲負壯圖。歲歲賣癡癡不盡。猶將古我到今吾。</text>
<title>海棠</title>,<text>海棠花發白沙堤。紅艶紛紛沒馬蹄。時復行間六七里。忽聞枝上鷓鴣啼。</text>
<title>題灌木驛亭</title>,<text>彤雲赤日火鎖空。傍岸團茅在眼中。珍重成林百年樹。坐來分我一襟風。</text>
<title>遊雲巖縣亭</title>,<text>鞍馬長途困熱忙。解衣亭上快風涼。儉年民事知誰恤。喜見山田麥半黃。</text>
<title>次韻寄題張秀才幽居</title>,<text>勝地千金不易求。山禽野鶴混沙鷗。若爲卜築滄波上。同把漁竿萬事休。</text>
<title>是日阻雨。留宿歙谷。</title>,<text>困臥風軒萬事輕。一成幽夢到天明。滿階新竹應嗔我。不聽燈前疏雨聲。</text>
<title>次歙谷客館詩韻</title>,<text>栽種成陰竹木兼。孫枝稚筍日新添。事稀庭院吏人散。坐見蜘蛛網雨簷。</text>
<title>又次三日浦詩韻</title>,<text>海上金鼇頭戴瀛。珠宮此日入門屛。蘭舟泊近丹書洞。綠霧輕飛瑤草汀。</text>
<title>白鷗</title>,<text>矰弋元非爲汝施。滄波萬里尙驚疑。回看今世功名路。無地安然可立錐。</text>
<title>題淸澗驛萬景臺。次許獻納詩韻 二首。</title>,<text>海邊蒼石疊成臺。萬景雲奔入眼來。一葉漁舟向何處。信風輕漾似浮杯。</text>
<title>題淸澗驛萬景臺。次許獻納詩韻 二首。 其二</title>,<text>何代高賢舊釣臺。坐看魚鳥去還來。可憐虛棄郵亭路。登賞無人擧酒杯。</text>
<title>奉答末山堂頭惠朱李</title>,<text>異果堆盤色味鮮。淸香馥馥噀炎天。細看不是人間種。擬食還丹學地仙。</text>
<title>六月十七日。三陟西樓夜坐。</title>,<text>夜色虛明水氣淸。登樓俯檻聽江聲。兀然忘我無人見。風露滿空山月生。</text>
<title>次韻題南同年書樓</title>,<text>養性逍遙學老莊。夢魂終不到槐堂。爲民讀史功曾熟。尙有葵心向太陽。</text>
<title>贈母山崔大賢</title>,<text>平生所學是綱常。傲世心高魚稻鄕。下視榮名如弊屣。肯將韋帶換金章。</text>
<title>別母</title>,<text>暮逢朝別未留連。母子相持淚似泉。養志光陰今漸短。不知何日報恩憐。</text>
<title>七月雨中發江陵府 二首</title>,<text>才疏無術救斯民。衆責紛紛在此身。解負今朝歸意迫。雨師那得少留人。</text>
<title>七月雨中發江陵府 二首 其二</title>,<text>二載劬勞但爲民。豈曾求媚自謀身。寒松片月知吾意。時逐征鞍遠送人。</text>
<title>到襄州寄通州太守</title>,<text>朝天路上肯遲留。二載關東已倦遊。元帥臺前湖月滿。與君寒夜泛蘭舟。</text>
<title>八月始四日。北行泛永郞湖。</title>,<text>暮雲半卷山如畫。秋雨新晴水自波。此地重來難可必。更聞船上一聲歌。</text>
<title>奉答通州太守贈別詩</title>,<text>關東二載鎭軍營。未把恩憐慰物情。回謝江湖釣臺月。他年尋我白鷗盟。</text>
<title>在和州。伏見批目。寄獻質齋尹大叔相國。元凱</title>,<text>廊廟經綸係一身。德高山斗老儒臣。滿門子姪承餘慶。同日遷官六七人。</text>
<title>賀尹侍中</title>,<text>明主憂時起大賢。再魁黃閣尙中年。雖當一飯寧忘國。塗炭蒼生望息肩。</text>
<title>賀金七宰</title>,<text>賢相來從畎畝中。三韓拭目仰淸風。我今燕賀區區意。但爲蒼生不爲公。</text>
<title>賀李政堂</title>,<text>相國高懷慕謝安。華堂氣味似東山。今朝復爲蒼生起。三尺琴閒自不閒。</text>
<title>夜坐聞鴻</title>,<text>月落寒空霜露淸。雲間孤雁兩三聲。秋風湖海倦遊客。半夜思鄕心不平</text>
<title>過桃源驛</title>,<text>山下蕭條數戶民。平生奔走馬蹄塵。田頭雨足身無暇。名是桃源實是秦。</text>
<title>過松澗驛</title>,<text>地瘠山危少廣平。此間何事可安生。居民不忍離鄕土。料得流亡非本情。</text>
<title>高城題詠</title>,<text>竹雨松風嶺半樓。登臨到底占淸幽。忽將濕熱彤雲夏。翻作凄涼白露秋。</text>
<title>輓 李齊賢</title>,<text>益齋少日日相從。只有當之與拙翁。四十年來俱物化。獨將衰淚酒西風。</text>
<title>渡孟津</title>,<text>旄銊空煩叱逆流。山河曾未屬西周。陽候不媿夷齊義。莫比黃龍負禹舟。</text>
<title>比干墓</title>,<text>周王封墓禮殷臣。爲惜忠言見殺身。何事華陽歸馬後。蒲輪不謝採薇人。</text>
<title>比干墓 其二</title>,<text>從來忿欲蔽良知。日暮令人有逆施。哿矣親祠比干墓。胡然却仆魏徵碑。</text>
<title>燕都。送朴忠佐少卿東歸。</title>,<text>春風喜氣滿庭闈。稱意新官馬似飛。慙媿西山子規鳥。向人勤道不如歸。</text>
<title>和呈趙學士 子昂</title>,<text>珥筆飄纓紫殿春。詩成奪得錦袍新。侍臣洗眼觀風采。曾是南朝第一人。</text>
<title>和呈趙學士 子昂 其二</title>,<text>風流空想永和春。翰墨遺蹤百變新。千載幸逢眞面目。況聞家有衛夫人。</text>
<title>登鵠嶺</title>,<text>煙生渴朒汚如流。十步眞成八九休。莫怪後來當面過。徐行終亦到山頭。</text>
<title>送從兄君實典籤赴任三陟 追錄</title>,<text>指李家中翰墨仙。湖山勝地佩韋絃。登樓更長新詩價。淸夢相尋謝惠連。</text>
<title>君實兄男達中。魁登司馬試。</title>,<text>顚倒銀袍再拜難。下堂携手淚潺潺。咄嗟賀宴誰能辦。腸斷無人爲翦鬟。</text>
<title>九曜堂</title>,<text>溪水潺潺石逕斜。寂寥誰似道人家。庭前臥樹春無葉。盡日山蜂咽草花。</text>
<title>九曜堂 其二</title>,<text>夢破虛窓月半斜。隔林鍾鼓認僧家。無端五夜東風惡。南澗朝來幾片花。</text>
<title>舟中和一齋權宰相 漢功將之江浙時</title>,<text>蘭舟曉發白雲樓。遙指江南第一州。滿酌金杯搥畫鼓。不携西子亦風流。</text>
<title>淮陰漂母墓</title>,<text>重士憐窮義自深。豈將一飯望千金。歸來却責南昌長。未必王孫識母心。</text>
<title>淮陰漂母墓 其二</title>,<text>婦人猶解識英雄。一見慇懃慰困窮。自棄瓜牙資敵國。項王無賴目重曈。</text>
<title>西都留別邢通憲 君紹</title>,<text>露侵征袖曉寒多。酒盡離觴塞月斜。誰料北窓螢雪客。每年鞍馬走風沙。</text>
<title>寄遠</title>,<text>懽樂翻敎恨懊新。功名只管別離頻。可憐畫閣樽前月。還照邊城馬上人。</text>
<title>涿郡</title>,<text>美壤每每接大行。東秦右臂北燕吭。劉郞却愛蠶叢國。故里虛生羽葆桑。</text>
<title>白溝</title>,<text>誰將督亢餌強隣。空費金繒歲結親。尺水區區遏南牧。可能臥榻不容人。</text>
<title>鄴城</title>,<text>漢月依依照露盤。金人獨自淚闌干。須知鄴下筍文若。永愧遼東管幼安。</text>
<title>題華州逆旅</title>,<text>日脚初昇玉女扉。嵐光欲染羽人衣。誰能引我丹梯去。手折蓮花駕鶴歸。</text>
<title>關龍逢墓</title>,<text>英名萬古感人心。泰華山高河水深。杜口圖生應不億。誰將齒髮到如今。</text>
<title>涇州</title>,<text>宋日西羌屢震驚。因將國尾付書生。聖元四海淸如鏡。未用胸中十萬兵。</text>
<title>憶松都八詠 鵠嶺春晴</title>,<text>八仙宮住翠微峯。縹緲煙霞幾萬重。一夜長風吹雨過。海龍擎出玉芙蓉。</text>
<title>憶松都八詠 龍山秋晚</title>,<text>去年龍岫菊花時。與客携壺上翠微。一逕松風吹帽落。滿衣紅葉醉扶歸。</text>
<title>憶松都八詠 紫洞尋僧</title>,<text>石泉激激風生腋。松霧霏霏翠滴巾。未用山僧勤挽袖。野花啼鳥解留人。</text>
<title>憶松都八詠 靑郊送客</title>,<text>小溪深處柳飛綿。細雨晴時草似煙。客去客留俱不礙。一樽相對好山川。</text>
<title>憶松都八詠 熊川禊飮</title>,<text>沙頭酒盡欲斜暉。濯足淸流看烏飛。此意自佳誰領取。孔門吾與舞雩歸。</text>
<title>憶松都八詠 龍野尋春</title>,<text>偶到溪邊藉碧蕪。春禽好事勸提壺。起來欲覓花開處。度水幽香近却無。</text>
<title>憶松都八詠 南浦煙蓑</title>,<text>一灣蒲葦雨瀟瀟。隔岸人家更寂寥。漁罷呼兒收綠網。刺船歸趁晚來潮。</text>
<title>憶松都八詠 西江月艇</title>,<text>江寒夜靜得魚遲。獨倚篷窓卷釣絲。滿目靑山一船月。風流未必載西施。</text>
<title>感懷 二首</title>,<text>杜鵑花發杜鵑啼。香霧空濛月欲西。立馬得詩還忘却。鳳城東望草萋萋。</text>
<title>感懷 二首 其二</title>,<text>光風轉夜露華微。零落春紅欲滿衣。喚取佳人騎細馬。敎吹玉笛月中歸。</text>
<title>范蠡</title>,<text>論功豈啻破強吳。最在扁舟泛五湖。不解載將西子去。越宮還有一姑蘇。</text>
<title>送息影菴</title>,<text>同道相從古亦稀。中年遠別忍霑衣。空江目盡思無盡。一片風帆去似飛。</text>
<title>無題</title>,<text>靑天碧海夜漫漫。愁殺姮娥桂樹間。白兔長年空擣藥。一廻圓缺減朱顏。</text>
<title>和朴石齋，尹樗軒用銀臺集瀟湘八景韻。石齋名孝修。樗軒名奕。 平沙落雁</title>,<text>行行點點整還斜。欲下寒空宿暖沙。怪得翩翻移別岸。軸轤人語隔蘆花。</text>
<title>和朴石齋，尹樗軒用銀臺集瀟湘八景韻。石齋名孝修。樗軒名奕。 遠浦歸帆</title>,<text>行舟賈客似兒童。香火人人乞順風。賴是湖神能泛應。衆帆齊擧各西東。</text>
<title>和朴石齋，尹樗軒用銀臺集瀟湘八景韻。石齋名孝修。樗軒名奕。 瀟湘夜雨</title>,<text>楓葉蘆花水國秋。一江風雨洒扁舟。驚廻楚客三更夢。分與湘妃萬古愁。</text>
<title>和朴石齋，尹樗軒用銀臺集瀟湘八景韻。石齋名孝修。樗軒名奕。 洞庭秋月</title>,<text>三更月彩澄銀漢。萬頃秋光泛素濤。湖上誰家吹鐵笛。碧天無際雁行高。</text>
<title>和朴石齋，尹樗軒用銀臺集瀟湘八景韻。石齋名孝修。樗軒名奕。 山市晴嵐</title>,<text>漠漠平林翠靄寒。樓臺隱約隔羅紈。何當卷地風吹去。還我王家着色山。</text>
<title>和朴石齋，尹樗軒用銀臺集瀟湘八景韻。石齋名孝修。樗軒名奕。 漁村落照</title>,<text>落日看看御遠岫。歸潮咽咽上寒汀。漁人去入蘆花雪。數點炊煙晚更靑。</text>
<title>和朴石齋，尹樗軒用銀臺集瀟湘八景韻。石齋名孝修。樗軒名奕。 江天暮雪</title>,<text>柳絮飛空欲下遲。梅花落地亦多姿。一樽且盡江樓酒。看到蓑翁卷鈞時。</text>
<title>和朴石齋，尹樗軒用銀臺集瀟湘八景韻。石齋名孝修。樗軒名奕。 煙寺暮鍾</title>,<text>一幅丹靑展不封。數行水墨淡還濃。不應畫筆眞能爾。南寺鍾殘北寺鍾。</text>
<title>朴淵</title>,<text>萬尋澄澈靑銅鏡。千尺逶迤白玉虹。怪底古今流不盡。層巖直上是龍宮。</text>
<title>和季明叔雲錦樓四詠 荷洲香月</title>,<text>微波澹澹月溶溶。十頃荷花一道風。記得臨平山下宿。酒醒身在畫船中。</text>
<title>和季明叔雲錦樓四詠 松壑翠雲</title>,<text>一林黃葉遠無聲。萬壑蒼雲漲欲平。卷上山頭吹不散。料應晚雨未全晴。</text>
<title>和季明叔雲錦樓四詠 漁磯晩釣</title>,<text>魚兒出沒弄微瀾。閑擲纖鉤柳影間。日暮欲歸衣半濕。綠煙和雨暗前山。</text>
<title>和季明叔雲錦樓四詠 山舍朝炊</title>,<text>山下誰家遠似村。屋頭煙帶大平痕。時聞一犬吠籬落。乞火有人來扣門。</text>
<title>菊齋橫坡十二詠 太公釣周</title>,<text>混世浮沈匪苟安。得時經濟豈云難。君看八百年周業。只在磻溪一釣竿。</text>
<title>菊齋橫坡十二詠 四皓歸漢</title>,<text>見說扶蘇孝且仁。胡令二世禍生民。逋翁不爲卑辭屈。未忍劉家又似秦。</text>
<title>菊齋橫坡十二詠 謝傅東山</title>,<text>雲水光中醉作鄕。致君功業未全忘。挽鬚一落聞箏淚。更覺東山興味長。</text>
<title>菊齋橫坡十二詠 子猷剡溪</title>,<text>故人家住翠微間。滿目溪山雪月寒。乘興胡爲來便去。不妨呼酒共憑欄。</text>
<title>菊齋橫坡十二詠 廬山三笑</title>,<text>釋道於儒理本齊。強將分別自相迷。三賢用意無人識。一笑非關過虎溪。</text>
<title>菊齋橫坡十二詠 竹林七賢</title>,<text>曹馬乘機盜九州。有心何力遏橫流。竹林別是華胥國。樽酒相從萬事休。</text>
<title>菊齋橫坡十二詠 孟宗冬筍</title>,<text>雪中新筍宅邊生。摘去高堂慰母情。但使子孫能盡孝。乾坤感應自分明。</text>
<title>菊齋橫坡十二詠 黃眞桃源</title>,<text>萬古仙鄕路未通。胡爲已到却悤悤。重來物色渾如夢。空使桃花笑殺儂。</text>
<title>菊齋橫坡十二詠 燕尋玉京</title>,<text>翩翩雙燕訪空閨。應感佳人惜別時。相對知心不知語。一庭風雨落花時。</text>
<title>菊齋橫坡十二詠 犬救楊生</title>,<text>濡尾溪流走幾廻。免敎醉夢困煙灰。縱知此犬能相救。莫更昏昏泥酒杯。</text>
<title>菊齋橫坡十二詠 潘閬三峯</title>,<text>落日靑山興未闌。欲題詩句破天慳。任他行路嘲輕脫。倒跨驢兒點檢看。</text>
<title>菊齋橫坡十二詠 范蠡五湖</title>,<text>功成亦欲試良圖。月棹煙蓑向五湖。卷却吳宮春色去。獨留秋草滿姑蘇。</text>
<title>送完山李半刺</title>,<text>楊柳飛綿草似茵。靑郊立馬淚霑巾。春風無限相思意。說與江南坦上人。</text>
<title>竹笛贈趙忠州</title>,<text>吾家竹笛淸如玉。持贈風流趙使君。醉據胡床江上月。一聲吹破萬山雲。</text>
<title>山中雪夜</title>,<text>紙被生寒佛燈暗。沙彌一夜不鳴鍾。應嗔宿客開門早。要看庵前雪壓松。</text>
<title>栗谷人家</title>,<text>歲暮天寒雪欲飛。旋收雞狗掩柴扉。馬蒭奴飯猶能辦。勸客明朝且莫歸。</text>
<title>偶成</title>,<text>殘酒懵騰雪滿簪。煮茶聲裏日西南。最憐稚女無愁思。手翦柔桑學餧蠶。</text>
<title>謾成</title>,<text>老去功名念自輕。且將幽事送餘生。池邊翦葦看雲影。窓下移蕉聽雨聲。</text>
<title>謾成 其二</title>,<text>烏紗白葛午風輕。石枕藤床雨氣生。獨倚北窓尋夢境。綠陰何處一鶯聲。</text>
<title>雪後約竹軒訪李柯亭山齋</title>,<text>柯亭人境兩淸幽。像想山陰雪後遊。若使同行有詩友。子猷未必便回舟。</text>
<title>西京留守慶宰臣寄凍魚</title>,<text>朝天石下玉鱗魚。千里飛來入我廬。一見忽驚淸到骨。只緣腹有令公書。</text>
<title>夜坐。呈竹軒金宰相。</title>,<text>去年負紲遠朝天。氷滿遼河馬不前。誰識乞身閑氣味。一龕燈火夜參禪。</text>
<title>奉賀竹軒金政丞</title>,<text>威烈公家翼戴公。大山功後大山功。要知積善多餘慶。又見賢孫拜侍中。</text>
<title>奉賀竹軒金政丞 其二</title>,<text>近日無端世論乖。衣冠人物棄如泥。願公力復昇平舊。莫遣功名在狄鞮。</text>
<title>奉賀竹軒金政丞 其三</title>,<text>誰將國病付庸醫。豈念蒼生命若絲。幸有耆婆一丸藥。從今試手療瘡痍。</text>
<title>門生鄭學士掌試後賀宴席上</title>,<text>桃李成行拜鯉庭。嚴顏喜溢鬢還靑。吾家犬子今何在。辛苦當年敎一經。</text>
<title>息影菴入京。遣侍者問疾。戲呈一絶。</title>,<text>向來飛錫肯相過。只爲知音世未多。見說王公爭結軌。枉煩侍者問沈疴。</text>
<title>寄雞林郡公</title>,<text>郞騎白馬遊不歸。黃金臺前草萋萋。杜鵑花開去年枝。何時更聞郞馬嘶。</text>
<title>題手卷 二首 天台三聖。傍虎同眠。</title>,<text>豐干老去不參禪。寒習從來只掣顚。白額將軍亦何者。忍飢共打一場眠。</text>
<title>題手卷 二首 其二 老姬對少年敍情</title>,<text>顏色雖非滿鏡春。歌聲尙足動梁塵。感君一贈同心結。不爲千金更媚人。</text>
<title>竹軒席上</title>,<text>滿園紅雪落紛紛。一棹觥船盡百分。莫爲主人泉洒面。何妨座客醉書裙。</text>
<title>癸巳五月。掌試棘圍。呈同知貢擧洪二相。</title>,<text>壯元榜眼兩儒臣。相次提衡在一春。惆悵白頭參試席。當年誰是第三人。</text>
<title>癸巳五月。掌試棘圍。呈同知貢擧洪二相。 其二</title>,<text>天敎老日眼增明。付與儒林分外榮。四見門生爲座主。更爲座主見門生。</text>
<title>悼王政丞 煦</title>,<text>再登廊廟惠斯民。益見忠宣鑑裁神。富貴不淫威不屈。後來唯恐更無人。</text>
<title>悼王政丞 煦 其二</title>,<text>上馬朝天裹革歸。雲容水色摠依依。近來宰相多淪喪。曾見吾民涕一揮。</text>
<title>悼恥菴朴判事 忠佐</title>,<text>眼昏猶玩宓羲書。身貴能安葛亮廬。惆悵桑君上池水。一杯曾不乞相如。</text>
<title>悼恥菴朴判事 忠佐 其二</title>,<text>同承顧問侍經筵。雨散雲離白髮年。得見先王眞大幸。送君何事獨留連。</text>
<title>悼李柯亭 叔琪</title>,<text>古松陰下屋三間。秋草靑靑晝掩關。詩酒往還渾似夢。不堪問首望龍山。</text>
<title>悼安謹齋 當之軸</title>,<text>益齋少日日相從。只有當之與拙翁。四十年來俱物化。獨將衰淚洒西風。</text>
<title>悼龜峯金政丞 永旽</title>,<text>謝傅風流逐逝波。蒼生有望奈今何。龜峯峯下滿船月。腸斷一聲漁父歌。</text>
<title>悼一齋權政丞 漢功</title>,<text>朱顏綠骨地行仙。何事乘雲去不還。應爲姮娥勸霞液。醉吟佳句桂花間。</text>
<title>悼竹軒金政丞 倫</title>,<text>詩酒相從已隔生。一瞻華屋一傷情。可憐老馬知人意。每過閭門不肯行。</text>
<title>陳勝</title>,<text>甕牖繩樞去故園。魚書狐火起中原。只應燕雀譏鴻鵠。一去都忘壟上言。</text>
<title>項羽</title>,<text>書劍應難敵萬人。須知大勇在安民。韓生奪得東歸志。天意寧終假一秦。</text>
<title>田橫</title>,<text>隨何有口來黥布。魏豹無心聽酈生。壯士難敎甘一辱。漢皇爭得見田橫。</text>
<title>劉向，劉歆。</title>,<text>丹心耿耿帝曾知。梓柱生根勢莫移。地下可能無駭汗。國師公是迺家兒。</text>
<title>韓信</title>,<text>出跨淮陰志頗奇。亦知王業匪人爲。欲令螻蟻翻溟渤。晚計何殊乳臭兒。</text>
<title>蕭何</title>,<text>秦家圖籍漢山河。功比曹參百倍加。白首年來還見縶。只應羞殺召平瓜。</text>
<title>曹參</title>,<text>病瘡餘痛九州同。兪扁何施藥砭功。不作𪚥呼終日醉。膠西枉見白頭翁。</text>
<title>張良</title>,<text>五世君恩未足酬。誓將心力快秦讎。韓王又作彭城土。借箸何辭轉一籌。</text>
<title>陳平</title>,<text>呂氏應非項氏儔。何緣到此獨深憂。絳侯椎樸王陵戇。更欠高皇用我謀。</text>
<title>王陵</title>,<text>當時王呂議難勝。他日安劉力可能。慈母一言今在耳。不因存沒負長陵。</text>
<title>夏侯嬰</title>,<text>劍下淮陰爲大將。車中季布作名臣。滕公鑑識眞難及。最是高皇善用人。</text>
<title>夏侯嬰 其二</title>,<text>攀龍附鳳豈無人。驂乘初終只一臣。擁樹兩兒誠不忍。帝心應念放麑仁。</text>
<title>蒯通</title>,<text>嫉功樂禍亡三儁。肆辯邀名起兩臣。八立一言能免鑊。豈如緘口廟中人。</text>
<title>劉敬</title>,<text>欲將漢主嫁昆夷。想見當初計晝時。千載明妃心語口。奉春君豈是男兒。</text>
<title>陸賈</title>,<text>將相同心業再昌。漢家聲敎到南荒。擊鮮樂飮眞良計。枉費機關爲辟陽。</text>
<title>樂軒李侍中在通津山齋。金百鎰，李松縉兩學士。偕卓然師往謁。路人見者曰。江都地勢。一日東傾。然師自號雲游子。筆法爲當時之冠。</title>,<text>兩點文星會德星。三韓望重泰山輕。座中更着雲遊子。莫怪江都地勢傾。</text>
<title>許文敬 珙，李判樞 尊庇。俱以東征事出慶尙道。共訪其同年朴秀才祿之宜春田含。各留詩一篇。</title>,<text>黃茅苦竹海材邊。數畝田園屋兩椽。何事古今聲價重。二公同訪一同年。</text>
<title>洪南陽 奎 聞妙蓮無畏國師善吹笛。自袖中笒。入方丈請之。國師爲作數弄。</title>,<text>天台再世顗禪師。也爲洪崖捻竹吹。更說靑溪舟上客。踞床三弄得桓伊。</text>
<title>宋樞相和過華嚴六具僧統於興王寺。具公欲觀其弄杖。宋幅巾躍馬。爲之移日。</title>,<text>羽林飛將少稱奇。百戰年來兩鬢絲。不是支郞有眞賞。一場毬馬只兒嬉。</text>
<title>小樂府</title>,<text>拘拘有雀爾奚爲。觸着網羅黃口兒。眼孔元來在何許。可憐觸網雀兒癡。</text>
<title>小樂府 其二</title>,<text>鵲兒籬際噪花枝。喜子床頭引網絲。余美歸來應未遠。精神早已報人知。</text>
<title>小樂府 其三</title>,<text>浣沙溪上傍垂楊。執手論心白馬郞。縱有連簷三月雨。指頭何忍洗餘香。</text>
<title>小樂府 其四</title>,<text>黃雀何方來去飛。一年農事不曾知。鰥翁獨自耕耘了。耗盡田中禾黍爲。</text>
<title>小樂府 其五</title>,<text>脫却春衣掛一肩。呼朋去入菜花田。東馳西走追蝴蝶。昨日嬉遊尙宛然。</text>
<title>小樂府 其六</title>,<text>新羅昔日處容翁。見說來從碧海中。貝齒赬唇歌夜月。鳶肩紫袖舞春風。</text>
<title>小樂府 其七</title>,<text>木頭雕作小唐鷄。筯子拈來壁上棲。此鳥膠膠報時節。慈顏始似日平西。</text>
<title>小樂府 其八</title>,<text>縱然巖石落珠璣。纓縷固應無斷時。與郞千載相離別。一點丹心何改移。</text>
<title>小樂府 其九</title>,<text>憶君無日不霑衣。政似春山蜀子規。爲是爲非人莫問。只應殘月曉星知。</text>
<title>昨見郭翀龍。言及菴欲和小樂府。以其事一而語重。故未也。僕謂劉賓客作竹枝歌。皆夔峽間男女相悅之辭。東坡則用二妃，屈子，懷王，項羽事。綴爲長歌。夫豈襲前人乎。及菴取別曲之感於意者。翻爲新詞可也。作二篇挑之。</title>,<text>都近川頹制水坊。水精寺裏亦滄浪。上房此夜藏仙子。社主還爲黃帽郞。</text>
<title>昨見郭翀龍。言及菴欲和小樂府。以其事一而語重。故未也。僕謂劉賓客作竹枝歌。皆夔峽間男女相悅之辭。東坡則用二妃，屈子，懷王，項羽事。綴爲長歌。夫豈襲前人乎。及菴取別曲之感於意者。翻爲新詞可也。作二篇挑之。 其二</title>,<text>從敎壟麥倒離披。亦任丘麻生兩歧。滿載靑瓷兼白米。北風船子望來時。</text>
<title>戊戌正朝</title>,<text>路逢扶杖白頭人。自約衰年不出門。堪笑七旬今過二。聽雞騎馬賀三元。</text>
<title>忠宣王眞容。移安于海安寺。</title>,<text>白頭重望屬車塵。眉宇依然照上春。此日感懷誰似我。當時法從更無人。</text>
<title>劉道權山水</title>,<text>瑜珥瑤環玉雪兒。寄懷霞月亦云奇。蓬壺骨相靑雲器。閱得人多子自知。</text>
<title>月潭長老二畫 涉公降龍</title>,<text>神物來馴似犬羊。山僧伎倆亦荒唐。翻身遠逝非無意。頷下明珠鉢底藏。</text>
<title>月潭長老二畫 豐干伏虎</title>,<text>珍重於菟也解禪。困來相就共安眠。廻頭說向寒山子。穩勝靑奴暖勝氈。</text>
<title>送朴大陽按廉 戊戌年</title>,<text>七旬殘叟有孤孫。謫宦區區傍海村。若念書筵舊知己。丑川亭上賜溫言。</text>
<title>爲孫寶林呈執政 己亥年</title>,<text>拙直書生宦嶺南。理民防寇兩難堪。賜環何日來相見。乃祖年今七十三。</text>
<title>酬許丹溪次韻 四首</title>,<text>去年今年問何事。八月九月多狂雷。亂日常多理日少。古來消長知幾回。</text>
<title>酬許丹溪次韻 四首 其二</title>,<text>消長循環自不盡。理亂無窮生有涯。男兒所貴在行道。所不足者尤非財。</text>
<title>酬許丹溪次韻 四首 其三</title>,<text>道旣不行今者矣。據鞍何須矍鑠哉。下惠之志在三黜。杜陵之心在八哀。</text>
<title>酬許丹溪次韻 四首 其四</title>,<text>君當隙地構茅屋。我亦明年歸去來。不然去逐劉阮輩。相將採藥入天台。</text>
<title>龍門山絶穀騎驢道人</title>,<text>龍門山中豹隱霧。忽咲閑雲猶戀岫。辟穀自高人不高。騎驢覓驢向甚處。</text>
<title>東國四詠。益齋韻。 金侍中乘騾訪江西惠素上人</title>,<text>獨跨靑騾訪碧山。山僧應是後豐干。不因此老閑饒舌。誰作黃扉上相看。</text>
<title>東國四詠。益齋韻。 崔大尉冒雪游城北皺岩</title>,<text>千尺雲根聳北山。古賢遺跡畫應難。自從相國題詩後。多少行人指點看。</text>
<title>東國四詠。益齋韻。鄭中丞月下撫琴</title>,<text>蟾影圓流露桂枝。夜深斗覺爽襟期。世人誰是知音耳。一曲廣陵空自知。</text>
<title>東國四詠。益齋韻。郭翰林雨中賞蓮</title>,<text>万柄亭亭上下池。幽人乘興獨尋詩。一番細雨蒸荷氣。數里香風泛柳絲。</text>
<title>奉呈拙齋</title>,<text>園中綠竹千年玉。籬下黃花七里香。世事悠悠溫飽外。只因自取有閑忙。</text>
<title>閑居</title>,<text>百年何日壯心休。老馬猶思踏九州。白髮無情空似雪。靑松持節不驚秋。</text>
<title>奉賀益齋知貢擧</title>,<text>職掌監修冠史臣。主張蟾窟桂枝春。賀公能盡無私道。豈謂吾門出九人。</text>
<title>奉賀益齋知貢擧 其二</title>,<text>自昔沈潛講學明。芳年德望已尊榮。春闈命掌靑錢選。一榜英材盡賈生。</text>
<title>寄淡菴，霽亭兩學士。</title>,<text>白梅璀璨映紅梅。獨喜今年始盛開。誰道松京多逸客。無人乘興看花來。</text>
<title>次辛草亭山中見寄詩韻 裔</title>,<text>昨宵蜜雪亂飄花。曉見松杉整復斜。坐對普賢銀色界。始知身在梵王家。</text>
<title>次辛草亭山中見寄詩韻 裔 其二</title>,<text>夜洒漫空齊出花。朝來縞帶已橫斜。百官牋賀豐年瑞。好箇農談遍萬家。</text>
<title>次辛草亭山中見寄詩韻 裔 其三</title>,<text>遠睇危峯眩眼花。冷堆瓊屑入雲斜。菴僧凍不化緣去。猶望蟬聯檀施家。</text>
<title>次辛草亭山中見寄詩韻 裔 其四</title>,<text>已將身世比空花。斂迹雲菴石逕斜。何必山中求得髓。在家吾輩亦忘家。</text>
<title>雜詩和丹溪許先生韻 邕</title>,<text>羨公卒歲每游哉。猶咲閑雲空往來。怊悵所思杳千里。年年佳節爲誰回。</text>
<title>雜詩和丹溪許先生韻 邕 其二</title>,<text>桃紅李白正時哉。花下遊人期不來。爲問丹溪何處是。抱琴怊悵首空回。</text>
<title>雜詩和丹溪許先生韻 邕 其三</title>,<text>多賀賢郞好讀書。自家事業繼三餘。養親已荷君恩重。須愼其終旣有初。</text>
<title>雜詩和丹溪許先生韻 邕 其四</title>,<text>阿戎不肯學爰書。已闖儒關力有餘。人百已千勤已勉。須窮性理復其初。</text>
<title>約義軒賞蓮 洪鐸</title>,<text>頭上霜蓬驚歲歲。眼中雲錦負年年。世間無事眞難得。今日龍池訪水仙。</text>
<title>耆老席上。呈大菴金相國 承澤。</title>,<text>一代耆英盛集開。紫雲仙妓侑歡來。孰先起舞徧多興。尹栗亭翁每倒杯。</text>
<title>耆老席上。呈大菴金相國 承澤。 其二</title>,<text>漸老年當九秩開。更光金紫下枇來。賜筵明日尊耆德。拜獻山呼第幾杯。</text>
<title>桃村學士見訪。醉中其喜有不言之處。李嵓弟李嶠</title>,<text>杏村之弟是桃村。事我爲兄似一門。醉裏相逢情更重。午窓睡起尙昏昏。</text>
<title>大華嚴敎觀海峯都講主歸開泰寺。陛辭之日。上餞之以天廚之珍饌。問之以海印之妙旨。師嚴坐講床。擧揚稱旨。上嗟嘆者久之。仍問云如相法門。能證得否。師云非敢證得。但能信得而已。上益加褒賞。贈以名馬。伏聞勝事。不勝嘆美。率爾成章。拜呈行軒。師與公同庚</title>,<text>君王敬問雜花旨。海印發輝師子床。天護山雲休鎖洞。更敎大日照扶桑。</text>
<title>大華嚴敎觀海峯都講主歸開泰寺。陛辭之日。上餞之以天廚之珍饌。問之以海印之妙旨。師嚴坐講床。擧揚稱旨。上嗟嘆者久之。仍問云如相法門。能證得否。師云非敢證得。但能信得而已。上益加褒賞。贈以名馬。伏聞勝事。不勝嘆美。率爾成章。拜呈行軒。師與公同庚 其二</title>,<text>安知今日海峯老。曾是當時支遯師。明主送行贈名馬。師何人斯今如斯。</text>
<title>大華嚴敎觀海峯都講主歸開泰寺。陛辭之日。上餞之以天廚之珍饌。問之以海印之妙旨。師嚴坐講床。擧揚稱旨。上嗟嘆者久之。仍問云如相法門。能證得否。師云非敢證得。但能信得而已。上益加褒賞。贈以名馬。伏聞勝事。不勝嘆美。率爾成章。拜呈行軒。師與公同庚 其三</title>,<text>古山淡淡黃花發。去路蕭蕭赤葉鳴。白髮齊年幾人在。老來遠別不勝情。</text>
<title>寄榮陽內相</title>,<text>海邊無事酒爲年。一點蓬萊隔渺然。忖度召還應不遠。莫因便美久留連。</text>
<title>贈李大夫 達衷</title>,<text>幸時無事作閑民。老去逢春興轉新。我已看經君不酒。世間誰是賞花人。</text>
<title>寄郭提學 稇</title>,<text>老來相識無余子。醉裏難忘只此心。夜半酒醒因大笑。不知旁有墨觀音。</text>
<title>送閔按部 璿</title>,<text>春軒之壻默軒孫。重意難忘歿與存。曉出都門望行色。陛辭猶自在宣溫。</text>
<title>呈愚谷次韻</title>,<text>老老何人以及人。多君與物易爲春。古賢亦有居醫卜。只爲醫民不爲身。</text>
<title>投朴恥菴 忠佐</title>,<text>凌晨入謁立門前。拜揖紛紛多賀客。唯有當年躑躅花。至今不改燕脂色。</text>
<title>投朴恥菴 忠佐 其二</title>,<text>高雁聞弦猶失墜。飛蛾赴燭不知還。杜鵑聲裏野花發。何處春風無好山。</text>
<title>投朴恥菴 忠佐 其三</title>,<text>散策松蹊尋寺了。聯鞍夕照與樵還。數峯晴雪靑驢背。好被人嘲飯果山。</text>
<title>戊辰年正旦迎祥詩 翰林時作。 其二</title>,<text>九門魚鑰開春色。五夜鷄人唱漏聲。瑞霧釀成佳氣擁。攸攸水德更敷榮。</text>
<title>次雲窩詩韻 李培中</title>,<text>三韓今古幾英雄。回首時時憶拙翁。愛菊愛梅唯益相。世人只愛牧丹紅。</text>
<title>春帖子 其二</title>,<text>暖日新添萬无碧。光風又送一家春。眼看世事如雲變。六十八年無事人。</text>
<title>同思亭，霽亭。特進菊墅値移車蓋。呼賢嗣索飮。大醉而還。謹以詩句。聊謝不敏云。菊墅方堯暉</title>,<text>閑裏似忙緣底事。可能辜負好春風。從今我欲段干木。揮麈淸談對阿戎。</text>
<title>菊墅宅次巽亭詩韻 南兢</title>,<text>花落鸎啼院落深。醉携佳客發狂吟。主人情重那辭酒。坐對斜暉隱遠林。</text>
<title>菊墅宅次巽亭詩韻 南兢 其二</title>,<text>人生能飮幾千杯。少壯吾知不復回。乘興時時歸倒載。無人不道看花來。</text>
<title>復賀超遷密直提學</title>,<text>如公特達世間稀。藉藉聲名自布韋。大器晚成言旣妄。白頭當復上黃扉。</text>
<title>愚谷小鵲詩韻</title>,<text>尙未査査報喜音。暫拳新竹又穿林。學飛雖免王澄取。化印應藏祕府深。</text>
<title>寄東界存撫使</title>,<text>元帥臺前水自波。永郞浦外雪明沙。玟瑰花下絲絲雨。倒載蛾眉半醉何。</text>
<title>詩謝丹溪先生寄香茶</title>,<text>相思南望隔情人。舌本乾時只嚥津。居士似知禁酒令。殷勤送與火前春。</text>
<title>和鈍翁 公以子凌祠堂記，愛蓮說二篇。該鈍翁。翁有詩。</title>,<text>屢訪詩仙墊雨中。遠觀儒老敬如賓。莫將翠蓋紅粧比。恐有無端褻玩人。</text>
<title>和鈍翁 公以子凌祠堂記，愛蓮說二篇。該鈍翁。翁有詩。 其二</title>,<text>客星鏟采杳難攀。遙想風煙七瀨間。懦立貪廉名敎重。望塵而拜是胡顏。</text>
<title>次韻義軒</title>,<text>偶上平陽水上亭。雨晴雲薄暑風淸。昨宵燕子樓中月。偏照幽人兩地情。</text>
<title>大叔菊軒公。新構野莊。與吾壽春莊隔江相望。六月廿一日。予適來吾莊。聞公亦到新莊欲謁。而風作浪湧。不可禁當。不勝鬱鬱。因成絶句 二首。拜呈左右。金永煦</title>,<text>百頃平湖似鏡光。漁村兩岸正相望。晚風吹浪忽難渡。幾恨無因謁渭陽。</text>
<title>大叔菊軒公。新構野莊。與吾壽春莊隔江相望。六月廿一日。予適來吾莊。聞公亦到新莊欲謁。而風作浪湧。不可禁當。不勝鬱鬱。因成絶句 二首。拜呈左右。金永煦 其二</title>,<text>樓臺已見白蓮社。風浪未過靑草湖。此是坦師當日句。朗吟空復飮村酤。</text>
<title>晉州金使君將之官。訪海州成使君相別。詩以寄之。金承矩，成元揆。</title>,<text>菁城竹郡千余里。縮地能成數日懽。自咲及菴身已老。不禁閑夢遶杯盤。</text>
<title>晉州金使君將之官。訪海州成使君相別。詩以寄之。金承矩，成元揆。 其二</title>,<text>主人貫見尋常事。腸斷蘇州醉未消。安得採來南國艶。尊前一夜鬪嬌饒。</text>
<title>晉州金使君將之官。訪海州成使君相別。詩以寄之。金承矩，成元揆。 其三</title>,<text>晉陽佳麗曾經處。歌管樓臺入夢頻。且問如今無地主。滿江秋月屬何人。</text>
<title>晉州金使君將之官。訪海州成使君相別。詩以寄之。金承矩，成元揆。 其四</title>,<text>無端偶被酒拘牽。不覺郵亭一夜眠。恐阻行人經信宿。莫傾別淚漲啼川。</text>
<title>無題</title>,<text>艾蕭常欲掩蘭香。時復𩗬風感歎長。世上功名曾染指。不如因醉送流光。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 金，李兩學士，山人卓然師。謁李侍中山齋詩。</title>,<text>控驢背錦有奴星。交轡行行野服輕。爲問樂軒何事業。一時名勝盡心傾。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 許文景公，李樞相。同訪宜春郡同年朴秀才詩。</title>,<text>使星兩箇出巡邊。同訪幽居碧玉椽。野老忽驚車騎盛。摠忘同榜與忘年。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 洪南陽自袖中笒。謁無畏國統。國統爲之數弄詩。</title>,<text>不有知音一國師。睡仙也合自家吹。一聲弄罷誰歌曲。能使高人破鬱伊。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 興王云具僧統。請宋樞相弄毬詩。</title>,<text>太度寬弘狀貌奇。弄球槃馬鞚靑絲。老來只喜知音在。不是難忘技癢嬉。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 雪後寄林掾詩 傑</title>,<text>桂玉窮愁憶故山。旅窓風雪惱淸寒。贈袍戀戀情非厚。那得遼東住幼安。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 小樂府六章</title>,<text>情人相見意如存。須到黃龍佛寺門。氷雪容顏雖未覩。聲音仿佛尙能閒。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 小樂府六章 其二</title>,<text>浮漚收拾水中央。瀉入麤疏經布囊。擔荷肩來其樣範。恰如人世事荒唐。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 小樂府六章 其三</title>,<text>黑雲橋亦斷還危。銀漢潮生浪靜時。如此昏昏深夜裏。街頭泥滑欲何之。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 小樂府六章 其四</title>,<text>三藏精廬去點燈。執吾纖手作頭僧。此言若出三門外。上座閑談是必應。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 小樂府六章 其五</title>,<text>紅絲祿線與靑絲。安用諸般雜色爲。我欲染時隨意染。素絲於我最相宜。</text>
<title>伏蒙宗伯益齋公錄示近所爲詩數篇。其折輩行。誘掖後進之意。深且切矣。雖以庸愚。寧不知感。然自惟拙澁必不能攀和。因循至今。惶悚間。公恕其逋慢之罪。再以小樂府二章示之。愈感愈悚。謹和成若干首。薰沐繕寫。拜呈左右。 小樂府六章 其六</title>,<text>再三珍重請蜘蛛。須越前街結網圍。得意背飛花上蝶。願令粘住省愆違。</text>
<title>呈恥菴</title>,<text>造化場中有士論。薰蕕同器豈能分。當時我亦叨斯選。今日無端愧此君。</text>
<title>呈恥菴 其二</title>,<text>同是人欺被素飡。極知一箸合饒君。此生用盡驪江水。未洗鹽糧二字痕。</text>
<title>呈恥菴 其三</title>,<text>爾來念不在圖前。未賦歸田又一年。黃犢斷煙橫彴外。錦鱗疏雨短蓑邊。</text>
<title>次韻愚谷先生 後三首賦雪</title>,<text>知足何曾事計然。人生富貴不多年。克家未有千金子。安用靑氈舊物傳。</text>
<title>次韻愚谷先生 後三首賦雪 其二</title>,<text>往事尋思一悵然。豈知白髮有今年。由他跪履封留客。五世能令相業傳。</text>
<title>次韻愚谷先生 後三首賦雪 其三</title>,<text>夜來人意盡欣然。知是豐平第一年。酒上天顏春滿國。廷臣蹈舞拜臚傳。</text>
<title>次韻愚谷先生 後三首賦雪 其四</title>,<text>我愛吟詩孟浩然。騫驢乘興大平年。長安陌上風流態。留與閑人作畫傳。</text>
<title>次韻愚谷先生 後三首賦雪 其五</title>,<text>長安桂玉處怡然。告老投閑度幾年。江上漁蓑有聲畫。又應千載使人傳。</text>
<title>復用前韻呈檜山</title>,<text>淸風黃閣貌魁然。外國欲知裵度年。餘事文章凌鮑謝。箇中妙處有單傳。</text>
<title>復用前韻呈檜山 其二</title>,<text>我亦何知所以然。只因無事酒爲年。檜山近日應無暇。猶寄詩筒屢促傳。</text>
<title>至正癸巳八月。送思亭金判書伴王祕卿降香金剛山。</title>,<text>榮伴皇華遠有光。碧松紅樹映金章。此行行樂應隨意。未羨閑僧負鉢囊。</text>
<title>至正癸巳八月。送思亭金判書伴王祕卿降香金剛山。 其二</title>,<text>飮餞東郊夕渡關。涼風八月好溪山。眼前活畫迎飛蓋。乘馹行裝也自閑。</text>
<title>次韻愚谷。拜呈益齋。時益齋以首相上辭表。不允。</title>,<text>昔吾夫子嘆才難。聖慮何輕冢宰官。請老三章胡不頷。一身雖苦慶民安。</text>
<title>賀郭氏子登司馬試</title>,<text>賞蓮三度味深長。令祖風流冠桂堂。共道狀元今繼迹。應傳一瓣自家香。</text>
<title>賀郭氏子登司馬試 其二</title>,<text>紫陌紅塵接巷居。厭經萬馬與千車。喜聞賢嗣登蓮榜。不覺哦詩跨蹇驢。</text>
<title>贈鄭佐郞</title>,<text>塞翁失馬焉知福。莊叟知魚豈是眞。我欲醵錢還自咲。先生曾是割氈人。</text>
<title>浩齋公枉顧弊止。贈以高作。不勝感佩。謹次韻和成 三首。拜呈邸下。奉謝厚意。兼奉約禊飮之游。仰希覽擲。淮安大君</title>,<text>世間何處是三淸。座對靑山酒滿傾。況致高軒能下士。哦詩盡日好論情。</text>
<title>浩齋公枉顧弊止。贈以高作。不勝感佩。謹次韻和成 三首。拜呈邸下。奉謝厚意。兼奉約禊飮之游。仰希覽擲。淮安大君 其二</title>,<text>聖主垂衣四海淸。不應杞國獨天傾。何如日日無何飮。償盡平生未盡情。</text>
<title>浩齋公枉顧弊止。贈以高作。不勝感佩。謹次韻和成 三首。拜呈邸下。奉謝厚意。兼奉約禊飮之游。仰希覽擲。淮安大君 其三</title>,<text>柳外高樓景物淸。秋荷瀉露碧圓傾。流觴不必東流水。載酒臨池稱野情。</text>
<title>奉賀權佐郞 思復 愚谷詩韻</title>,<text>綠髮心交是管城。人言愚谷後桓榮。孰知君是眞奇士。故把規模示後生。</text>
<title>奉賀權佐郞 思復 愚谷詩韻 其二</title>,<text>折鐙民愁失所歡。訟寬人喜得秋官。一身物望兼中外。明主知賢歷試難。</text>
<title>齊年元戎使相出鎭完錦道時。僕病不克餞。今幸遇使。謹成小詩。拜寄行營。高用賢</title>,<text>碧幢黃鉞鎭南維。隣寇寒心說劍威。蓋世元功催入相。萬人爭看凱歌歸。</text>
<title>題陜州涵碧樓</title>,<text>寒碧相凝峽口明。上樓微徑入雲橫。登臨得要知誰眼。須掃蒼崖寫姓名。</text>
<title>醉訪金正言。値不在。留一絶。師道</title>,<text>洛東江水蒲萄綠。龍首山花錦綉紅。出處自知天所賦。與君更約醉春風。</text>
<title>夢</title>,<text>夜來枕𪚥謁仙廬。把酒論文興有餘。覺後尋來庭院靜。夢中所得始知虛。</text>
<title>寄草亭 辛裔</title>,<text>病妹老寡甥離側。愛弟西征母在東。送別弟甥懷抱惡。料應公我略相同。</text>
<title>氷翁生日。次愚谷韻。</title>,<text>生朝雅集勝蘭亭。座客無非應列星。何必五湖圖更獻。二岩高臥養脩齡。</text>
<title>氷翁生日。次愚谷韻。 其二</title>,<text>南北相望構草亭。詩筒日遞有奴星。莫言晚節新傾蓋。久敬交情自妙齡。</text>
<title>次韻拜呈愚谷先生 其二</title>,<text>自咲吾謀每謬悠。不如高臥足封留。憶曾爲客四千里。驅馬天寒雪滿裘。</text>
<title>呈常軒 安震</title>,<text>一抺長江网面山。草樓開向菊花灣。偶因無事成高臥。不是知幾笏已還。</text>
<title>呈常軒 安震 其二</title>,<text>野草山花興轉新。杖藜時復獨尋春。爾來更覺幾心息。已見幽禽不避人。</text>
<title>寄辛草亭 曾爲南臺御史。</title>,<text>一朵寒梅始正開。持杯繞樹日千回。花心不喜尋常客。唯待分司御史來。</text>
<title>賀謙齋子元崇拜代言 安牧</title>,<text>目前㹠犬不須多。一个賢郞已克家。自咲及菴無後嗣。客來猶抱外孫誇。</text>
<title>贈金孟堅</title>,<text>三韓形勝載圖經。孕出高材是地靈。天子打圍雲夢澤。何時馳獻海東靑。</text>
<title>桃花下與李大夫飮酒</title>,<text>昔日嬌姿喚阮郞。又聞雀顥斷愁腸。豈如今日紅芳下。靑眼相看共擧觴。</text>
<title>送白常侍存撫江陵 文寶</title>,<text>分憂重命出須臾。杖鉞欲巡山水區。盡道芳洲迎候盛。已㭩春色作先驅。</text>
<title>送白常侍存撫江陵 文寶 其二</title>,<text>玟瑰紅雨鷓鴣天。蕭洒行裝地上仙。馬首嬋娟供一咲。春風幾處好因緣。</text>
<title>送白常侍存撫江陵 文寶 其三</title>,<text>關東雖是好江山。豈待苽期衣錦還。應見佳人乘玉筋。海棠也似別君難。</text>
<title>全州南亭</title>,<text>南亭景趣㝡多奇。勝槩難窮一首詩。欲識此樓無價處。滿川風雨倚欄時。</text>
<title>綠筠亭</title>,<text>昔聞亭子竹間藏。遙想梢雲百尺長。斤斧何人殘我綠。見來無處可追涼。</text>
<title>河斯澄爲狀元及第。詩以賀之。</title>,<text>一時門士共飛揚。老我如今喜可量。更欲力貧開慶席。明年誰是狀元郞。</text>
<title>次韻吳祭酒送劉中書</title>,<text>先生且莫告南歸。君我論交自布衣。白髮相逢情更重。尊前舊伴曉星稀。</text>
<title>題光陽樓</title>,<text>拱北危樓作者誰。使君文彩想當時。登臨過客知多少。何事曾無一首詩。</text>
<title>念昔</title>,<text>因憶明陵進講番。悠悠往事不堪言。天廚綺食誠非分。幾被群羊踏菜園。</text>
<title>念昔 其二</title>,<text>講席花牋費幾番。爭陳鯁義錄嘉言。就中張相言尤切。常勸君王敬寢園。</text>
<title>念昔 其三</title>,<text>宣政分爲五日番。耆英轉對競陳言。料應相國參高選。安用歸田訟免園。</text>
<title>贈張訥齋 沆</title>,<text>蒼髥曾是大夫官。醉面不如桃李顏。韻了黃鸝春事過。歲寒高節在南山。</text>
<title>寄許丹溪</title>,<text>楊柳靑靑又一春。酒杯處處盡新人。知音遠在丹溪上。蕭洒淸風數幅巾。</text>
<title>門生劉措大歸家。寄許先生。</title>,<text>燕雁相違已數年。幾回南望獨悠然。何須固閘丹溪水。惆悵無人續斷絃。</text>
<title>碩城府院君出戰凱還。慰兩親之思。是可賀也。公出家妓。大開歡席。予醉甚。聊呈拙句。</title>,<text>七旬親老猶無恙。百戰生還可不誇。我與南君門下客。喜聞仙妓一聲歌。</text>
<title>有贈</title>,<text>世間萬事視浮雲。唯有留侯獨不群。繼使圖形煙閣上。百年富貴匪攸聞。</text>
<title>有贈 其二</title>,<text>菟裘約我卜隣村。自愧如今尙食言。會有踐盟歸去日。定聞高論洗昏昏。</text>
<title>戲寄洛東先生</title>,<text>少年醉嚙頗相能。今日追思自可憎。換甲年來牙齒壯。羨君技癢老彌增。</text>
<title>瓢 次韻</title>,<text>公從何處得奇瓢。注挹芳尊興匪遙。未用澆花勤老大。今年春雨夜連朝。</text>
<title>瓢 次韻 其二</title>,<text>鷄林神物號波波。來逐仙郞自泛河。若對此瓢論甲乙。未應靈怪讓新羅。</text>
<title>昨諧杏村禪室。蒙示近所作伽它 一首。息影菴大和尙和之矣。此老久不作詩。見此不覺破戒。豈深肯之耶。予近稍留心此法。但未知用功夫處。玆用賡韻。錄呈左右。幸乞指南。</title>,<text>周妻亦可當疑丞。何肉何妨有髮僧。此法若言非分事。祖師無處可傳燈。</text>
<title>梅詩三絶皆佳作也。其畫樓鐘動夢初回之句。自然是梅詩也。玩味無斁。效嚬 一首。</title>,<text>凍醪自酌兩三杯。終日觀梅首不回。天遣淸寒伴幽獨。故敎未許一時開。</text>
<title>贈送雲南使臣</title>,<text>英蕩還馳劍外州。春風游興勝封留。杜鵑不管口流血。帝盡山花枝上愁。</text>
<title>無題 其二</title>,<text>年來國步致多艱。明主宵衣尙未閑。江左蒼生偏倚望。謝𪚥那得臥東山。</text>
<title>無題 其三</title>,<text>忠孝雙全玉立身。功名豈獨冠陪臣。十年榮着親軍籍。日延龍顏侍禁宸。</text>
<title>至正丁亥十二月廿九日。門生謹子携酒見訪。實不知僕之生日也。不敢獨飮。續有弟金常侍相約而至。常侍有詩次韻。同賦。金揮南</title>,<text>載酒門生到早晨。不因生日興猶新。況今常侍題詩句。座上誰彈不醉人。</text>
<title>丙申小春有日。雪軒翁奉命拈香康安殿法席。予亦承是命。采寓外院僧房。各因焚點精勤。雖咫尺無暇於一面。但相望之際。軒使朱衣吏來詩云。大道場行香使。因憶昔年拜呈之行。吟成絶句詩 一首。乞紙書呈。奉發一咲。</title>,<text>白髮拈香大道場。朱衣扶擁忽生光。因思昔日烹趨吏。北望淸溪一哂長。</text>
<title>念珠伴詩愚谷韻</title>,<text>千顆圓圓苡薏珠。殷勤請我念南無。若從萬念至無念。彼佛何曾與我殊。</text>
<title>贈妙禪</title>,<text>爲惜圓機枉用功。深深意在一篇中。熱忙妄念如氷淑。珍重吾師一扇風。</text>
<title>和人</title>,<text>倚伏誰論翁失馬。功名可謂子知魚。風流蓍舊今無幾。只咲君王結網疏。</text>
<title>次愚谷詩韻</title>,<text>五鼓朝天靴滿霜。或從王事嘆玄黃。爭如谷老身安樂。載酒門生會北堂。</text>
<title>次愚谷詩韻 其二</title>,<text>項王一怒振威霜。尙賴奇童活外黃。後世區區空敬老。日看歌舞蓋公堂。</text>
<title>次愚谷詩韻 其三</title>,<text>西舍南隣二十霜。幾將詩句互雌黃。當時谷老猶無恙。幽夢初回審雨堂。</text>
<title>次愚谷詩韻 其四</title>,<text>每憶氷翁五內霜。諸郞榮顯幾焚黃。自憐半子來居此。唯恐駑頑墜肯堂。</text>
<title>次愚谷詩韻 其五</title>,<text>老將詩鋒似劍霜。材駑豈敢逐飛黃。如何持子碧香酒。來醉吾家萬卷堂。</text>
<title>次愚谷詩韻 其六</title>,<text>乞詩僧獻紫𪚥霜。得句時時眉着黃。敢把鈍根思借一。芥舟端合▦坳堂。</text>
<title>次愚谷詩韻 其七</title>,<text>氣味森嚴菊底霜。碧香名重勝鵝黃。一杯獻壽深深意。百歲懽康醉白堂。</text>
<title>次愚谷詩韻 其八</title>,<text>韓湘往事幾星霜。今日重來易姓黃。頃刻開花秋滿意。光陰誰嗼去堂堂。</text>
<title>題全州僧寺</title>,<text>佛境淸幽非食煙。洞中松檜不知年。胡僧斂迹腥風絶。樓觀迎師更翼然。</text>
<title>奉呈金相公</title>,<text>畫堂歌吹半酣時。把葉誰題歸燕詩。唯有多情一輪月。四千里外獨相隨。</text>
<title>益城府院君挽章 其二</title>,<text>兩人同甲又同心。滄海雖深意更深。豈謂春風桃李日。未成轟醉忽分衿。</text>
<title>益城府院君挽章 其三</title>,<text>華堂歌吹哀榮足。何事人人斷寸腸。只有一條堪恨處。九旬慈母在萱堂。</text>
<title>寄諸翰林</title>,<text>曾被諸公薦鶚書。拍肩豪右二年餘。池邊老鳳閑中夢。猶自時時繞石渠。</text>
<title>寄諸翰林 其二</title>,<text>雖愧呈身過自譽。愚心豈獨愛吾廬。不嫌擧子非無意。昔有祈奚亦顚如。</text>
<title>題松堂</title>,<text>翠越深深來怪羽。方塘皎皎見潛鱗。愛蓮非獨濂溪老。知是松堂是後身。</text>
<title>次江華郡</title>,<text>海山深處一扁舟。行到華山興未休。自古金湯能害德。移都此地是誰謀。</text>
<title>五侯 單超，徐璜，具瑗，左琯，唐衡。</title>,<text>跋扈將軍得意秋。漢家天子故凝旒。到頭不與公卿議。還把機權付五侯。</text>
<title>張綱墓</title>,<text>亭下埋輪意未平。單車直走廣陵城。可憐五丈山前冢。獨使張嬰負土成。</text>
<title>李固</title>,<text>身在危邦有盛名。從來未免幾公卿。君今不去寧無罪。梁氏門生有馬生。</text>
<title>五處士 徐𥠧，姜肱，袁閬，韋著，李曇。</title>,<text>不駕安車向畏途。林泉高卧百無憂。陳公莫逆吾儕意。漢鼎寧爲錮黨留。</text>
<title>賈彪</title>,<text>世亂民窮事可哀。荒村處處見遺孩。數年養得千餘子。造物應慚賈父才。</text>
<title>皇甫䂓</title>,<text>志士寧將志士憐。今稱鉤黨是何人。他年地下逢諸子。應笑衰翁獨愛身。</text>
<title>陳蕃</title>,<text>推席當年意靡他。可憐猶豫失機多。拔刀莫入承明去。竇后應先倒太阿。</text>
<title>孔褒</title>,<text>張儉亡來罪及孥。破家相納尙如毛。一門爭死尤堪惜。恩少君王竟坐褒。</text>
<title>孟他</title>,<text>監奴一拜衆賓驚。明日梁州刺史行。此計來從媚於竈。伯郞眞箇小人情。</text>
<title>胡廣</title>,<text>縱無忠節可扶顚。輔相六君三十年。天下中庸是何語。遜言取媚謾相傳。</text>
<title>宣陵孝子</title>,<text>而今忠直是讐民。賈竪眞堪作舍人。縱道漢家無孝子。寧容鼠輩慢吾親。</text>
<title>鴻都門學</title>,<text>欲挽皇王至治廻。石渠白虎昔曾開。鴻都亦是修文地。何用雕虫鳥篆才。</text>
<title>陽球</title>,<text>帝意方珍斗筲才。欲圖松覽擬雲臺。尙書莫說丹靑陋。留與人間戒後來。</text>
<title>西邸</title>,<text>賣與公侯及爾奴。無錢此日盡窮途。可憐貧者尤爲害。始到官來得倍輸。</text>
<title>黃巾</title>,<text>民怨今應更似秦。狂夫一叫半黃巾。敢將妖術干天位。天意生渠爲黨人。</text>
<title>許劭</title>,<text>題品賢愚世所憎。能逃人禍爲心平。曹公欲質橋玄語。解道姦雄最得情。</text>
<title>棗祗</title>,<text>擧義誅殘號爲民。民窮相食只風塵。首陳農業基曹室。須信袁孫無此人。</text>
<title>禰衡</title>,<text>輕狂罵操已多危。送與劉家意可知。未必高才人盡愛。失身江夏亦爲遅。</text>
<title>呂布</title>,<text>已負平生董大師。白門雖下孰無疑。不知自小臺卿智。叵信劉家大耳兒。</text>
<title>袁紹</title>,<text>有一田豊尙不容。敢將曹氏競雌雄。可憐禍起蕭墻內。二世亡秦略與同。</text>
<title>孔融</title>,<text>北海曾懷靖難情。才踈意廣竟無成。曹公陰賊君知否。輕易招殃似正平。</text>
<title>蔣幹</title>,<text>從來說客盡傾危。遠涉江湖暗有期。口舌若能移節義。世間何啻萬秦儀。</text>
<title>周瑜</title>,<text>一炬烏林老賊奔。三江自此抗中原。平生雅量程張上。如飮醇醪未足言。</text>
<title>呂蒙</title>,<text>誰要軍籌博士才。粗知往事也恢恢。阿蒙已似孫郞學。魯肅應須刮目來。</text>
<title>荀彧</title>,<text>曹氏陰謀政似新。贊成皆是漢家臣。荀侯豈爲浮名死。忠義多於管仲仁。</text>
<title>濡須口</title>,<text>春水方生宜速去。曹公且死我方休。景升兒子眞豚犬。生子當如孫仲謀。</text>
<title>王祥</title>,<text>安有三公輒拜人。眼中曾不見何筍。一言曹室九金重。相國雖尊亦魏臣。</text>
<title>墨梅</title>,<text>晴窓寫出照潭姿。頃刻春風漲墨池。已分明妃愁畫面。謫仙休恠玉顏緇。</text>
<title>梅花。次權一齋韻。</title>,<text>縞袂靑裙月下遊。知渠不要錦纏頭。世間紅紫迷人眼。便恐凌風控玉蚪。</text>
<title>題金壁傳後。壁高麗人。入居大寧。</title>,<text>憶昔携家避地初。遼西未必勝吾廬。語音變盡兒孫長。鄕井渾忘却自如。</text>
<title>題中書譯史牡丹圖後</title>,<text>畫師妙思奪天工。國色依然帶露紅。記取明年相對處。沉香亭北倚春風。</text>
<title>賀朴耻菴除司議</title>,<text>吾君着意用眞儒。物望方歸諫大夫。從此此官尤可賀。前官同日入鴻樞。</text>
<title>揭理問小酌。邀余同飮。以病不赴。</title>,<text>病客空煩屢見招。官閑只合讌同僚。也知和氣排邪氣。能使今朝木稼消。</text>
<title>謝洪合浦寄橘茶</title>,<text>晚食藜羹味亦長。忽驚分我洞庭香。烟江玉膾雖無計。時對金虀發興忙。</text>
<title>謝洪合浦寄橘茶 其二</title>,<text>芽茁黃金待一雷。焙香新寄貢餘來。玉川七椀神功速。便擬乘風到月臺。</text>
<title>寄安康李先生</title>,<text>身閑方可見心閑。奔走紅塵亦強顏。出處先生思已熟。古人猶議起東山。</text>
<title>寄完山崔壯元</title>,<text>退卧田廬未足多。山川爲界入豪家。筭來猶勝馳名客。萬丈黃埃鬢欲華。</text>
<title>送費大醫歸江南</title>,<text>千里相逢恨已遅。今朝又作送行詩。南歸莫說三韓事。風俗多應異舊時。</text>
<title>送式無外遊江南。二絶。</title>,<text>忽然北去又南遊。萬頃烟波一葉舟。踏遍天涯應有意。道非身外更何求。</text>
<title>送式無外遊江南。二絶。 其二</title>,<text>割愛何妨好遠遊。此身無繫一虛舟。𪚥粮問道是閑事。逢著能詩還有求。</text>
<title>寄同年成誼叔</title>,<text>喜君方展濟時才。朝出花甎暮栢臺。東省外郞無意味。却慙懷土早歸來。</text>
<title>庚辰春日有感。三絶。</title>,<text>靑氊雖舊防他盜。玉燭常和任獨貧。世事悠悠天不語。一方相怨是何人。</text>
<title>庚辰春日有感。三絶。 其二</title>,<text>與山有素何須買。輔理無能且未歸。此日此情猶可喜。北堂萱草媚春暉。</text>
<title>庚辰春日有感。三絶。 其三</title>,<text>立錐無地人猶競。以席爲門客亦來。豈不有餘何不足。逢塲且進手中盃。</text>
<title>賀安謙齋 二絶</title>,<text>持家只要正三綱。隔幔絃歌也不妨。鏡自未分何更合。拂塵還勝舊時光。</text>
<title>賀安謙齋 二絶 其二</title>,<text>豈爲蒸梨廢采蘋。愛憎終不奪天眞。暫時離合渾閑事。付與樽前一笑新。</text>
<title>壽揭以忠 二絶</title>,<text>弧矢高門志四方。宦遊萬里近扶桑。願君到處逢今日。酒滿金樽客滿堂。</text>
<title>壽揭以忠 二絶 其二</title>,<text>决獄陰功已外彰。夜來南極見星光。病夫閉戶渾無事。謾寄新詩當壽觴。</text>
<title>得慶尙朴按廉書。作詩爲謝。</title>,<text>尺素方驚及弊廬。悲歡交集復何如。丁寧來使早歸去。莫向猊山索報書。</text>
<title>代書寄全羅閔按廉</title>,<text>袖中空有送行詩。騎發郊亭未可追。深愧信音猶到我。觀風全不似當時。</text>
<title>代書寄全羅閔按廉 其二</title>,<text>存沒驚呼便熱中。更堪世事久西東。歸來見畫增惆悵。無復猊山訪拙翁。</text>
<title>次韻賀金宰相</title>,<text>已向危時卓立功。應敎弊俗早移風。棘圍取士尤難事。爲有公心法亦公。</text>
<title>寄宜寧南中書</title>,<text>交情寧復變終初。路遠音書偶爾踈。始欲起君還自笑。祗今吾亦愛吾廬。</text>
<title>送禹祭酒出守晉州</title>,<text>晉邑風流冠嶺南。狀元樓下水如藍。一麾出守猶堪羨。按部如今有耻菴。</text>
<title>寄安康李先生</title>,<text>世慮何曾累此心。竹籬松逕一溪陰。狂生謬計眞無賴。強爲皇朝作翰林。</text>
<title>寄安康李先生 其二</title>,<text>世路區區未足心。却慙韁鎖費光陰。何當卜築門前地。分我松溪與竹林。</text>
<title>賀奇宰相新拜政丞。入賀新正。二絶。</title>,<text>天敎大振舊家風。強仕之年拜侍中。借問如今誰得似。皇朝戚畹接儲宮。</text>
<title>賀奇宰相新拜政丞。入賀新正。二絶。 其二</title>,<text>玉仗東西立曉風。衣冠萬國在庭中。羡君此日朝元去。通籍吾曾直兩宮。</text>
<title>辛巳元日有感</title>,<text>爲母還家四見春。今年元日暗傷神。鏡中不獨添華髮。甘旨供踈藥餌頻。</text>
<title>辛巳元日有感 其二</title>,<text>親年七十又三春。喜懼情深却問神。但願期頤安且樂。金花湯沐賜頻頻。</text>
<title>辛巳元日有感 其三</title>,<text>秩滿還朝在此春。爲緣親老愴精神。百年儻盡恰愉養。千里何妨往返頻。</text>
<title>辛巳元日有感 其四</title>,<text>兒童共喜見新春。竹爆桃符辟鬼神。笑我異時如汝輩。而今却怕得年頻。</text>
<title>人日</title>,<text>今年人日立春前。猶是風光屬去年。壁繭探官君莫笑。要將眞假問蒼天。</text>
<title>辛巳夏。入都寄張訥齋。</title>,<text>淸時高卧郭南莊。笑殺趨塵兩鬢蒼。豈不懷歸江上路。却嫌當道有豺狼。</text>
<title>戱賦式無外念珠</title>,<text>數到恒沙欲盡頭。須知此念尙難周。不如心手渾忘了。付與吾曹當酒籌。</text>
<title>戱賦式無外念珠 其二</title>,<text>終始端如尾與頭。循環轉覺未能周。待師數盡微塵日。可免輸吾一百籌。</text>
<title>戱賦式無外念珠 其三</title>,<text>塵塵刹刹露頭頭。一念超然已自周。逐物若須枚數去。何殊終日執牙籌。</text>
<title>用舊韻答友生</title>,<text>他人豈意有今日。此輩依然如舊時。投鼠要須先忌器。傍觀眼冷已多危。</text>
<title>寄康獻納</title>,<text>昔與南侯幸卜隣。宦途常恨隔風塵。如今又喜君家近。三逕何時着兩人。</text>
<title>送友人還鄕</title>,<text>名利馳人不少休。辭親萬里作覊遊。那堪又送還鄕客。繞郭秋山滿酒樓。</text>
<title>和張生七夕</title>,<text>一年一見未應遅。嘉會丁寧自有時。若把人間比天上。紛紛何恨負前期。</text>
<title>和張生七夕 其二</title>,<text>分手河梁尙恐遅。應知樂極有哀時。世人莫笑間何闊。此是神仙久遠期。</text>
<title>和張生七夕 其三</title>,<text>別何容易會何遅。只有丹心似舊時。一水盈盈猶可望。長門咫尺見無期。</text>
<title>和張生七夕 其四</title>,<text>雲旗霧旆渡橋遅。又是星河欲曙時。縱使年年七月閏。貞心未必變初期。</text>
<title>和張生七夕 其五</title>,<text>纖纖扎扎下機遅。霧緯雲經無斷時。縱得成章何所用。儂家本不買佳期。</text>
<title>和張生七夕 其六</title>,<text>日君行速月妃遅。一月猶存一合時。頗恠天孫有何意。獨將今夕以爲期。</text>
<title>和張生七夕 其七</title>,<text>牽牛飮水每歸遅。政値雲鬟照水時。借問相看何不語。去年曾與說心期。</text>
<title>和張生七夕 其八</title>,<text>一拙能令萬事遅。百年強半懶趍時。天孫乞與人間巧。不管書生素所期。</text>
<title>送辛代言東歸</title>,<text>百年心事巧相違。兩度今年此送歸。別後酒醒淸夜夢。定知飛馹到庭闈。</text>
<title>送辛代言東歸 其二</title>,<text>年來定省已多違。謾說懷歸自不歸。惆悵關河四千里。送人乘傳覲慈闈。</text>
<title>寄洪文野理問</title>,<text>剛厭東方異古初。西來還不似吾廬。人間自有安身處。自是書生作計踈。</text>
<title>寄金仲始思補</title>,<text>異時物議奈吾何。此日功名末足多。誰似南江烟雨裏。千金不換一漁簑。</text>
<title>六月十五。遊西湖。</title>,<text>舟人見客競來迎。笑指荷花多處行。此日泝流應更好。夜來山雨水添生。</text>
<title>六月十五。遊西湖。 其二</title>,<text>淸風不用玉壺迎。紅日如催畫舸行。欲識西湖奇絶處。夜深花睡暗香生。</text>
<title>六月十五。遊西湖。 其三</title>,<text>龍舟幾向此中迎。玉仗摐摐夾岸行。但道側金開梵刹。誰知前席問蒼生。</text>
<title>六月十五。遊西湖。 其四</title>,<text>小兒安可折腰迎。高士多應掉臂行。湖上秋來花易落。人閒日出事還生。</text>
<title>六月十五。遊西湖。 其五</title>,<text>曉日舟人似喜迎。晚來何事却催行。人情利盡皆如此。悵望西山暮靄生。</text>
<title>途中避雨有感</title>,<text>甲第當街蔭綠槐。高門應爲子孫開。年來易主無車馬。唯有行人避雨來。</text>
<title>寄文野郞中詩</title>,<text>世俗多嫌逆耳言。君今勇退有何難。不應當局皆迷着。未及旁人自在觀。</text>
<title>三月十四遊城南</title>,<text>春知將去故相牽。策過羸蹄織轍邊。一望城南三十里。落花如雨柳如烟。</text>
<title>三月十四遊城南 其二</title>,<text>朝來細雨易成泥。怯送街頭瘦馬蹄。掩卷南窓尋短夢。數聲隣舍午時鷄。</text>
<title>寄松京親友</title>,<text>諸公衮衮且欣欣。競效才能欲致君。且問因何將數子。杖藜終日共看雲。</text>
<title>微雨有感</title>,<text>密雲作雨尙纖纖。病旱禾苗未足霑。鞭起羣龍愧無術。沉吟搔首傍虗簷。</text>
<title>街上望西山</title>,<text>却從城裏望西山。隱約城頭露翠鬟。爲底相看如不見。只緣心在利名間。</text>
<title>寄晉州安判官</title>,<text>曾過東南第一州。恨無一字壁間留。聞君出倅倍相憶。夜夢屢飛江上樓。</text>
<title>除夜獨坐</title>,<text>兒童此夕閙比隣。春入皇都喜氣新。獨閱塵編過夜半。一燈分照兩年人。</text>
<title>寄克禮州判</title>,<text>須臾蒼狗雲多態。浩蕩白鷗波自閑。宦路投身無罅隙。人情背面足機關。</text>
<title>小園種瓜有感。二首。</title>,<text>賃屋曾無數丈深。種瓜隙地暗傷心。歸期屈指看秋蔓。不比栽松欲待陰。</text>
<title>小園種瓜有感。二首。 其二</title>,<text>農圃當年着意深。詩書晚歲誤初心。杏花村外一犂雨。鳩婦急呼天正陰。</text>
<title>送奇集賢代祀醫巫閭</title>,<text>集賢學士氣如虹。手捧天香出九重。好爲吾皇代禋祀。聖朝元不議東封。</text>
<title>遊延聖寺</title>,<text>春風解到梵王家。客子偏驚負歲華。曉雪墻隈深數寸。夜來風雨落梨花。</text>
<title>送黃檜山</title>,<text>得意諸公此一時。離亭玉轡映金巵。男兒出處那容說。客裏乾坤一首詩。</text>
<title>送鄭仲孚遊杭州謁丞相 五首</title>,<text>丞相南轅政化新。愛民如子出天眞。只嫌暑濕傷和氣。賴有家家祝壽人。</text>
<title>送鄭仲孚遊杭州謁丞相 五首 其二</title>,<text>行近江南景物新。六朝遺迹已迷眞。聖元混一今無古。笑殺當時割據人。</text>
<title>送鄭仲孚遊杭州謁丞相 五首 其三</title>,<text>西湖今古靘粧新。一見應知面目眞。舊日詩仙曾到處。紛紛歌吹惱遊人。</text>
<title>送鄭仲孚遊杭州謁丞相 五首 其四</title>,<text>蘇杭景入畫圖新。每恨傳聞揔失眞。及子未還吾亦去。鷄林賈客盡詩人。</text>
<title>送鄭仲孚遊杭州謁丞相 五首 其五</title>,<text>梅花風格幾番新。俗物何曾解混眞。爲我一過和靖宅。能詩便是愛梅人。</text>
<title>食笋 三首</title>,<text>故山篁竹賤如薪。春筍堆盤不甚珍。忽此眼明靑玉束。塩韲久厭客京塵。</text>
<title>食笋 三首 其二</title>,<text>聞說侯家蠟代薪。駞峯屢出御厨珍。也知蔬筍味方永。玉案有時棲素塵。</text>
<title>食笋 三首 其三</title>,<text>種木不材皆可薪。種來蒼玉最堪珍。免敎蒙稚逢饞客。捴是凌霜不受塵。</text>
<title>寄辛草亭</title>,<text>已從子厚思懲咎。敢與楊雄作解嘲。宦路曾無百歲好。人情莫忘十年交。</text>
<title>寄安康李先生 其二</title>,<text>我經鴨淥三千里。公卧雞林二十年。出處閑忙俱白髮。一尊相對恨無緣。</text>
<title>送菊庭奇參政還鄕</title>,<text>輦下春風三度別。眼前世事幾番新。恠予同甲顏先老。無奈他鄕慣送人。</text>
<title>送尹正言落第東歸</title>,<text>憶曾落第出京塵。詩酒淋漓興尙新。此日此情應似我。他年黃甲肯饒人。</text>
<title>寄賀安謹齋</title>,<text>三子登科古所難。高堂一笑動三韓。皇朝射策知多少。丹桂連枝又姓安。</text>
<title>送洪陽坡提擧赴征東儒學</title>,<text>偶到京華却久留。挑燈夜夜說歸休。靑山不必將錢買。只恐紅塵白了頭。</text>
<title>送洪陽坡提擧赴征東儒學 其二</title>,<text>曾謂孤高出輩流。年來且與說沉浮。不知林下誰先去。君政求官我欲休。</text>
<title>淸明雪</title>,<text>雪入春分省見稀。今年已賦雪堂詩。東風御柳經寒食。頃刻花開此一時。</text>
<title>淸明雪 其二</title>,<text>春樹無花雪有花。淸明天氣未應和。侯家醉耳寧聞此。凍死流民骨又多。</text>
<title>淸明後出城南望西山雪</title>,<text>今朝偶上第三橋。春晚西山雪未消。恠底東風吹不力。近山麰麥有春苗。</text>
<title>淸明後出城南望西山雪 其二</title>,<text>肉林高處酒池深。春雪餘威不敢侵。天本於人無厚薄。民今相食是何心。</text>
<title>次韻答家兄</title>,<text>辭親又復客燕都。苦憶庭闈侍奉勞。謾把詩篇吟陟屺。雲山東望際天高。</text>
<title>次韻答家兄 其二</title>,<text>少年辛苦寓松都。常愧慈親織屨勞。此日淸貧猶似舊。官高不必與名高。</text>
<title>次韻答家兄 其三</title>,<text>幸際風雲入帝都。擬將志養慰劬勞。慈顏漸老鴒原隔。何似團圞笑語高。</text>
<title>次韻答家兄 其四</title>,<text>家山萬里久無書。夢想高堂老病餘。誤信古人多養志。頗慚冬筍與氷魚。</text>
<title>次韻答家兄 其五</title>,<text>曾構茅齋聚古書。當時栽種十年餘。園松偃盖應棲鶴。溪柳垂絲可貫魚。</text>
<title>次韻答家兄 其六</title>,<text>一別經年謾寄書。那知弟鬢白無餘。掛冠直欲還家去。野艇苔磯對釣魚。</text>
<title>用家兄詩韻寄示兒子訥懷</title>,<text>男兒須宦帝王都。若欲致身均是勞。汝識宣尼小天下。只緣身在泰山高。</text>
<title>用家兄詩韻寄示兒子訥懷 其二</title>,<text>三十年前懶讀書。虛名却嘆白頭餘。汝今當惜分陰學。富貴可求緣木魚。</text>
<title>寄金敬先副令</title>,<text>文章一變近儒先。座主篇篇儘可傳。此日三韓韓吏部。莫敎李漢獨能編。</text>
<title>聞克禮州判除代言。詩以賀之。</title>,<text>游宦何須萬里行。三韓內相足爲榮。人生適意無南北。自嘆狂夫滯玉京。</text>
<title>送順菴奉使東歸</title>,<text>數載燕都幸作隣。勝游不問暮兼晨。金臺南郭看山客。畫舫西湖載酒人。</text>
<title>重送</title>,<text>燕山久客已知非。又送公歸且未歸。惆悵城東萬株柳。行人折盡尙依依。</text>
<title>寄安謙齋</title>,<text>時事去年皆破膽。賢才此日競攀鱗。起公未滿平生望。却喜行藏似古人。</text>
<title>居庸關</title>,<text>天限燕雲有古關。崎嶇細路兩山間。太平此日車方軌。黃屋年年此往還。</text>
<title>寄兪正言</title>,<text>千年文物舊松都。此日弓招起碩儒。白髮郞官今更少。先生且莫染髭須。</text>
<title>寄白和父諫議</title>,<text>日飮黃封醉似泥。時時騎馬欲雞棲。世無韓子爭臣論。誰見溫公諫院題。</text>
<title>題義州新樓次韻</title>,<text>身世悠悠入倚樓。此樓更在國西頭。請看客裏光陰疾。樓下長江衮衮流。</text>
<title>丁亥正旦</title>,<text>去年此日在皇州。袍笏隨班拜冕旒。覲省桑鄕殊寂寞。北堂椒酒又何憂。</text>
<title>新年</title>,<text>新年風雪斷人來。三日山扉掩不開。臘酒浮蛆春滿室。綵衣堂上獻深杯。</text>
<title>新年 其二</title>,<text>此行眞欲賦歸來。便好茅堂勝處開。半斷樹根仍作枕。曲防溪水爲流杯。</text>
<title>寄鄭代言</title>,<text>百年心事一扁舟。自笑歸來已白頭。猶有皇朝玉堂夢。不知身在荻花洲。</text>
<title>寄白和父</title>,<text>歲晚江山復舊遊。從今直欲理漁舟。先生比我年顏少。努力匡時到白頭。</text>
<title>寄洪陽坡</title>,<text>提擧先生義最高。不將門戶闘奢豪。料應移病年來數。詩酒從來懶笏袍。</text>
<title>寄南村朴判書</title>,<text>行看流水卧看雲。得句時時獨憶君。出處從來偶然爾。爭敎移勒北山文。</text>
<title>寄詔使金省舍</title>,<text>西游十載不還鄕。忽入薇垣姓字香。玉詔頒恩來絶城。綵衣稱壽上高堂。</text>
<title>寄奇參政</title>,<text>慈親八十始來歸。定省晨昏志莫違。夢裏紅塵吹白髮。稼亭南畔有漁磯。</text>
<title>次韻和洪陽坡提擧賞芍藥</title>,<text>曾見東君卷旆廻。却留妖艶滿園開。宦途誰是看花伴。縱使招呼不肯來。</text>
<title>次韻和洪陽坡提擧賞芍藥 其二</title>,<text>尋花痛飮戴花廻。爲是今年不再開。科得殘紅應滿地。豈容俗子扣門來。</text>
<title>寄安康李先生</title>,<text>自笑豈宜紆紫綬。人譏又欲選靑錢。先生當日獨知我。每憶相尋到海邊。</text>
<title>寄安康李先生 其二</title>,<text>百年事業短檠燈。任重掄才愧不勝。却羡先生忘世味。尋僧日日學三乘。</text>
<title>寄安康李先生 其三</title>,<text>官班過望心常愧。計活如初老更貧。安得飄然拂衣去。溪山勝處伴高人。</text>
<title>宿興義驛</title>,<text>天寒破驛少人烟。下馬昏昏睡馬韉。夜半酒醒仍夢覺。宦情離思共悠然。</text>
<title>寄順菴</title>,<text>重來轉覺舊游稀。九陌塵埃易滿衣。虛淨堂前數株栢。歲寒忙待主人歸。</text>
<title>寄朴判書</title>,<text>宦游又到帝王都。薄俸官閑酒可沽。正是故山秋不熟。啼飢時復念妻孥。</text>
<title>寄金壯元</title>,<text>游宦皇都意未闌。滿天風雪到燕山。請君且勉三冬學。他日功名不放閑。</text>
<title>寄方尙書</title>,<text>城南池館卽仙家。滿意靑山滿眼花。恨我未能陪杖屨。紅塵白髮走京華。</text>
<title>寄閔及菴</title>,<text>去國遲遲又此時。先生何惜送行詩。應嫌老簿渾閑事。薄宦東西慣別離。</text>
<title>寄洪陽坡。用前韻。</title>,<text>提擧先生義更高。新詩往往帶雄豪。也應對酒團圞語。笑殺朝天雪滿袍。</text>
<title>寄金祭酒</title>,<text>世間誰似麴生眞。曾遣渠來慰我貧。醉裏怱怱未暇謝。旅窓空夢瓮頭春。</text>
<title>寄李捴郞</title>,<text>十五年前淸禁游。一時文會最風流。醉狂漸减知無奈。况在他鄕易白頭。</text>
<title>寄安捴郞。聞員之落本國之職。</title>,<text>東來言語豈皆眞。不覺今朝一笑新。後進決無如仲氏。何人奪職與何人。</text>
<title>寄奇菊庭</title>,<text>國若起公多所賴。公如當國亦應勞。草庭花發樽如海。滿座賓朋笑語高。</text>
<title>次韻答南宜春</title>,<text>恨不相邀到錦筵。此心耿耿有蒼天。星山風俗年來惡。政似龔黃却拂然。</text>
<title>次韻答南宜春 其二</title>,<text>吾生豈意辦文筵。暗裏安排有老天。世事邇來尤可厭。只思相對醉陶然。</text>
<title>寄李密直</title>,<text>胄庠文物盛唐虞。有子爭敎守海隅。聞說先生朝北闕。可令豚犬執鞭無。</text>
<title>寄李樵隱</title>,<text>重到皇城又見春。紅塵依舊鬢絲新。翻雲覆雨何時歇。勢利如今更誤人。</text>
<title>送崔廉使赴福建</title>,<text>高堂九十親無恙。故國三千路已賖。按轡又窮閩粤遠。驛程無處不飛花。</text>
<title>寄安康李先生</title>,<text>有恩未報可無嫌。道似先生尙典籤。看取英雄古今事。不如松菊醉陶潛。</text>
<title>題江天暮雪圖</title>,<text>九陌紅塵午日烘。閉門看畫意無窮。何時着我孤舟去。獨釣江天暮雪中。</text>
<title>次韻哭竹軒 其二</title>,<text>禮義門中詩酒塲。黑頭功業笑馮唐。不知造物將何意。人不如公老更強。</text>
<title>寄同年張寺丞</title>,<text>騎虎方知却下難。吟詩驢背苦求官。恠哉造物多機變。暗裏敎人倒屨冠。</text>
<title>寄同年張寺丞 其二</title>,<text>經濟隨時有易難。人心只願作高官。如今自揣眞無用。悔不當時早掛冠。</text>
<title>題金孟堅詩卷</title>,<text>語涉荒唐頗不經。細觀寧昧此心靈。莊周未必非胡蝶。夢覺殘燈入夜靑。</text>
<title>題金孟堅詩卷 其二</title>,<text>金君自少號通經。筆力年來似巨靈。好折燕山一枝桂。莫嫌鬂未十分靑。</text>
<title>演雅 一首</title>,<text>螗欲捕蟬寧顧後。鷹如逐雀要當前。一聲師子百獸廢。社鼠城狐尤可憐。</text>
<title>次鄭按廉詩韻</title>,<text>海上靑山小草堂。豈期同擧菊花觴。白頭猶未成歸計。宦路逢人感嘆長。</text>
<title>寄兩郭同年。俱在羅州。</title>,<text>任隨責重慙尸祿。身與心閑慕隱居。安得南游携數客。海邊佳處結茅廬。</text>
<title>宿桃源驛</title>,<text>驛名不合作桃源。破屋荒林不記門。過客乞靈楓岳去。可能分福與黎元。</text>
<title>忠肅王田于鐵原。上孤石亭留詩一絶。時按部鄭公子厚書于客館。後有三藏法師趙順菴依韻應製。穀不能嘿嘿。敬書二絶。</title>,<text>覆轍誰能後戒前。泰封遺跡舊山川。勸王遠狩非良策。只爲姦臣不畏天。</text>
<title>忠肅王田于鐵原。上孤石亭留詩一絶。時按部鄭公子厚書于客館。後有三藏法師趙順菴依韻應製。穀不能嘿嘿。敬書二絶。 其二</title>,<text>背山官舍畫屛前。跬步登臨百里川。置酒更逢賢太守。勝遊佳節正秋天。</text>
<title>宿金化驛夜雨</title>,<text>山圍古縣增秋氣。風打踈林助雨聲。夜半夢驚仍不寐。計程纔過鐵原京。</text>
<title>天磨嶺上望金剛山</title>,<text>欃天雪色放神光。天子年年爲降香。一望平生心已了。不須深處坐繩床。</text>
<title>登金剛山正陽菴</title>,<text>玆山恠恠復奇奇。愁殺詩人與畫師。更欲登臨最高處。噬臍脚力未衰時。</text>
<title>登天磨西嶺 俗云髮斷嶺。嶺上可望楓岳。</title>,<text>絶嶺橫空鴈過難。嶺頭廻首一長歎。從敎雲霧埋楓岳。我已登臨恣意看。</text>
<title>再宿通溝縣有感</title>,<text>往來二度宿通溝。不獨民勞客亦羞。唯有主人言可喜。近山禾稼勝前秋。</text>
<title>次尹學士詩韻</title>,<text>此州風物冠東州。一道山川欲盡頭。自古民心思樂土。鐵關雖鎖豈能留。</text>
<title>登鐵嶺</title>,<text>獸窮則搏更猖狂。可歎開門納虎狼。腰下金符亦安用。險關只合一夫當。</text>
<title>登鐵嶺 其二</title>,<text>國本無人賊有心。關門直下幾千尋。縱然漂杵燕歧血。竟使良民怨至今。</text>
<title>觀國島有感</title>,<text>萬頃蒼波一葉舟。好風吹我到瀛洲。傍人莫恠怱怱過。骨未仙時不敢留。</text>
<title>登鶴浦元帥臺</title>,<text>百頃湖心孤嶼靑。詩人增損作新亭。重來載酒須千斛。不待風吹骨已醒。</text>
<title>鶴浦縣亭有安謹齋詩。其末句云。若爲添得東溟水。沒盡奇觀免此勞。盖以游觀者勞民故也。余反其意作一絶云。</title>,<text>瘦馬羸童路更長。孤村破驛正荒凉。若爲富庶關東路。每遇奇觀醉一塲。</text>
<title>次高城壁上三日浦詩韻</title>,<text>關東到處是方瀛。海上秋山列錦屛。此是神仙舊遊地。扁舟緩緩傍長汀。</text>
<title>次高城壁上三日浦詩韻 其二</title>,<text>貴人堂上已登瀛。羅綺香熏孔雀屛。瘦馬書生多好事。攀緣疊嶂與廻汀。</text>
<title>次歙谷客舍詩韻</title>,<text>縣官銜必勸農兼。田野多荒口不添。郭外靑山如欲訴。客來故故入前簷。</text>
<title>次列山縣客舍詩韻</title>,<text>白頭報國日猶長。喜及身閑訪衆香。因過關東探勝景。道邊黃菊近重陽。</text>
<title>永郞湖。次安謹齋詩韻。</title>,<text>安相情懷黃鶴月。李生行止白鷗波。重來此地誠難必。空聽關東一曲歌。</text>
<title>次萬景臺詩韻</title>,<text>道傍奇絶石爲臺。過客何甞特地來。喜我閑遊登覽久。主人况復勸深杯。</text>
<title>登祥雲驛亭。亭好而無詩。故留一絶。</title>,<text>絶景由來下筆難。或因未暇卸征鞍。此亭不在寒松下。自是無人着眼看。</text>
<title>次三陟西樓八詠詩韻 竹藏古寺</title>,<text>愛竹何須問徑圍。此君稱謂未應非。招提翠密不知處。唯見斜陽僧獨歸。</text>
<title>次三陟西樓八詠詩韻 巖控淸潭</title>,<text>巖底成潭是大川。巖頭直下視茫然。州人欲取潭心月。知有淳風不變遷。</text>
<title>次三陟西樓八詠詩韻 依山村舍</title>,<text>江上靑山山下村。太平烟火不關門。居民豈識江山好。早起營生直到昏。</text>
<title>次三陟西樓八詠詩韻 卧水木橋</title>,<text>十里人家挾一灘。往來橫木渡狂瀾。宦途失脚危於此。有足何曾却立看。</text>
<title>次三陟西樓八詠詩韻 牛背牧童</title>,<text>渠家姊妹有娥眉。夜績辛勤作嫁衣。愛汝生來無念慮。披簑橫笛任牛歸。</text>
<title>次三陟西樓八詠詩韻 隴頭饁婦</title>,<text>相思寧復勉加飧。婦餉夫耕了世間。以色事人多見棄。顏華一去不曾還。</text>
<title>次三陟西樓八詠詩韻 臨流數魚</title>,<text>長江如練寫秋空。俯瞰吟詩日已紅。但道游魚淸可數。區區屈指與癡同。</text>
<title>次三陟西樓八詠詩韻 隔墻呼僧</title>,<text>官舍僧房纔隔壁。砌花窓竹共成叢。上樓無偶聊相喚。非爲顚師有道風。</text>
<title>次臨漪亭詩韻</title>,<text>此亭光價倍於前。詩老命名延祐年。典簿獨游人不識。不慚操筆答雲烟。</text>
<title>題興海縣客舍</title>,<text>田腴地利帶魚塩。只恐臨民頗不廉。古館何人能起廢。腐椽殘瓦落前簷。</text>
<title>題興海縣客舍 其二</title>,<text>國無新法撓茶塩。更遣才能按且廉。民病如今在何處。沉吟落照入虗簷。</text>
<title>次永州客舍前賢題竹詩韻</title>,<text>鳳來何必九成音。龍化還勝點鐵金。春筍無端穿壁去。短墻南北剩分陰。</text>
<title>次京山府百花軒詩韻</title>,<text>花開花落鬢絲加。百歲春光一鳥過。此日此軒還寂寞。滿園踈木夕陽多。</text>
<title>寄辛草亭</title>,<text>事過是非方有定。時來品物各流形。今人不賦緇衣什。還使今人說草亭。</text>
<title>寄辛草亭 其二</title>,<text>挑燈擬話當年意。照鏡俱非昔日形。道枉且嫌東道冷。明春特地訪江亭。</text>
<title>寄辛草亭 其三</title>,<text>天道循環曾不息。人心機變亦無形。北堂萱草南江月。高卧乾坤一稼亭。</text>
<title>行次連山。聞金先生光鼎在近邑敎授生徒。以二絶寄之。</title>,<text>曾誨螟蛉在泮宮。閑居猶欲振儒風。要談六籍排邪說。吾道寧專筆硯功。</text>
<title>行次連山。聞金先生光鼎在近邑敎授生徒。以二絶寄之。 其二</title>,<text>十里靑山一畒宮。侁侁童冠舞雩風。卜鄰甚欲論吾道。尸素年來愧食功。</text>
<title>題興德客舍</title>,<text>爲訪名山此地過。江橋分路入烟霞。歸來歇馬竹林下。一樹山茶猶未花。</text>
<title>寄張相國</title>,<text>身閑勝景恣游尋。只恨無人可說心。豈料普光精舍裏。挑燈共聽坦師琴。</text>
<title>贈坦師</title>,<text>幾度思君欲遠尋。相逢却未細論心。年來厭聽人間事。洗耳須憑月下琴。</text>
<title>殷學士見和鴻山所題。謹用其韻奉贈。二絶。</title>,<text>滿頰春光滿鬢霜。風流晚歲似張蒼。世間那得先生樂。更有靑山繞盡堂。</text>
<title>殷學士見和鴻山所題。謹用其韻奉贈。二絶。 其二</title>,<text>猗猗高節傲風霜。枝葉扶踈刻水蒼。墨戱敢煩揮妙手。稼亭中作此君堂。</text>
<title>題竹坡趙先生所居</title>,<text>亭好那容俗客過。風軒四面滿池荷。重游要趁花時節。醉聽靑娥一曲歌。</text>
<title>題竹坡趙先生所居 其二</title>,<text>小齋新構寂無隣。淨几明窓絶點塵。茶椀莫敎纖手捧。堂中自有白衣眞。</text>
<title>紫汀臺</title>,<text>崖頭紫石疊成臺。海色天光萬里開。策馬忩忩看不足。扁舟載酒要重來。</text>
<title>遊千太山濟淪寺</title>,<text>淺山屛擁梵王宮。山外人家聽暮鍾。到此自然心境靜。不須辛苦住高峯。</text>
<title>完山途中</title>,<text>狀元崔李才名大。界首全羅氣象雄。過客休誇金紫貴。公卿多出一鄕中。</text>
<title>完山途中 其二</title>,<text>典薄先生成酒癖。訥齋相國號詩雄。靑春白日完山道。萬事都休一笑中。</text>
<title>訥齋見和。復作一首。</title>,<text>失馬已曾知禍福。瞻烏未可辨雌雄。詩壇張相能居右。酒聖李生時復中。</text>
<title>寄許執義</title>,<text>休官却易卜居難。我縱歸來尙未安。誰似先生擅山水。更無俗事敢相干。</text>
<title>度官渡戲作</title>,<text>我行眞是作閑游。遇水逢山輒少留。津吏不知投紱客。靑衫白板候沙頭。</text>
<title>題村舍</title>,<text>我欲卜居滄海濱。漁村到處盡堪憐。此家有酒仍多竹。題壁何須問主人。</text>
<title>節毛詩句題稼亭[程益]</title>,<text>三韓山下黃金產。五色雲中瑞錦窠。好是秋來粳稻熟。安時應有吉祥歌。</text>
<title>節毛詩句題稼亭[程益] 其二</title>,<text>春風臺榭飛紅雪。夜雨陂塘生綠波。讀罷賢良方正策。逢人又說力田科。</text>
<title>節毛詩句題稼亭[程益] 其三</title>,<text>白馬金鞍紫玉珂。春來亭上是行窩。國人共說新員外。學得中原語較多。</text>
<title>節毛詩句題稼亭[程益] 其四</title>,<text>重戴當年蘇骨多。國王何日賜韓娥。春風馬上閒來往。學唱天山踏踏歌。</text>
<title>節毛詩句題稼亭[程益] 其五</title>,<text>底是京城離別後。更無一字問如何。故人天上相從處。不及當年一半多。</text>
<title>舟行</title>,<text>平湖兩岸草靑靑。白鳥波頭忽眼明。日暮東風吹雨過。新詩恰向此間成。</text>
<title>舟行 其二</title>,<text>朝曦灧灧潑淸江。晚雨纖纖灑古矼。多謝天公將厚意。更敎明月到船窓。</text>
<title>舟行 其三</title>,<text>一段風流畫未成。桃花錦浪棹歌聲。不須更向江湖老。三日舟行也稱情。</text>
<title>惠陰院途中</title>,<text>驅馬悠悠渡小溪。斜陽古碣草萋萋。山村四月行人少。深樹黃鸝自在啼。</text>
<title>偶題</title>,<text>天地生成豈有私。不遺巨細與妍蚩。早梅遲杏君休怪。秋菊春蘭自有時。</text>
<title>春晚</title>,<text>花時風雨政如讎。枝上將稀地上稠。客子少思唯管睡。午窓却得惜花愁。</text>
<title>雨中邀友人</title>,<text>詩書一室少人聲。風雨雙扉盡日扃。鬱鬱孤懷誰與展。倚牀聊復數窓櫺。</text>
<title>雨中邀友人 其二</title>,<text>焚香閉閤有餘淸。園樹颼飀送雨聲。寄語綠蓑西塞客。不妨來此聽啼鶯。</text>
<title>普濟寺鐘</title>,<text>金銀佛寺側城闉。千古鳴鐘不失晨。誰道令人發深省。祗能喚起利名人。</text>
<title>病中送柳參軍 之澤 赴雞林幕</title>,<text>霜寒屋壁候蟲鳴。風緊庭柯亂葉聲。病客逢秋已多感。更堪落日送君行。</text>
<title>病中送柳參軍 之澤 赴雞林幕 其二</title>,<text>竹長居洞有長禪。高峻門風似太顚。參軍若要安心法。得入何煩侍者邊。</text>
<title>送禹吉生直長遊燕京</title>,<text>淸時結束赴天京。颯沓弓刀萬里程。知子不慙題柱處。窮通何更問君平。</text>
<title>送禹吉生直長遊燕京 其二</title>,<text>立馬相看暗斷魂。良辰錦里忍離群。𪚥山問我君須道。四壁風生討古文。</text>
<title>次成毅夫韻贈金校勘 㬫</title>,<text>每到君家樂思多。耽歡不覺舞傞傞。添杯莫惜囊金盡。無奈流光冉冉何。</text>
<title>醉中過梁和仲宅走筆</title>,<text>一年十病九因酒。十日都無一首詩。偶到草堂豪氣發。薔薇花下墨淋漓。</text>
<title>次韻示同里諸君</title>,<text>林下茅齋十肘餘。林間煙雨正蕭疏。心無外慕身安樂。掃地焚香讀佛書。</text>
<title>次韻示同里諸君 其二</title>,<text>頭上黃塵萬丈餘。百年人事鬢毛疏。東華待漏應多慮。未博西軒睡枕書。</text>
<title>次韻示同里諸君 其三</title>,<text>尹君學不廢三餘。更覺朱門跡自疏。時議謾評潘岳媚。後賢方識子雲書。</text>
<title>次韻示同里諸君 其四</title>,<text>詩顚草聖外無餘。自笑平生與世疏。竹弟縱能從我老。錢兄還有絶交書。</text>
<title>次韻示同里諸君 其五</title>,<text>午窓一枕黑甜餘。寂寂風簾日影疏。爲問客從何處至。絹裙驚見數行書。</text>
<title>立春曉起有感</title>,<text>春酒春幡似去年。廚人早起語燈前。此時無客同情話。感節思親一泫然。</text>
<title>罷擧後次拙齋韻 拙齋姓崔氏。名瀣。字彥明父。雞林人。至治辛酉。宋本榜及第。任遼陽路蓋州判官。棄官東歸仕本國。累官至典儀副令，藝文應敎。</title>,<text>便民共喜十八事。紀曆奚論千百年。應爲時無可陳策。豈緣省費罷求賢。</text>
<title>次胡照磨扈駕韻</title>,<text>數聲淸蹕響空山。一朶紅雲咫尺間。望見天顏知有喜。瑤池風日馬蹄間。</text>
<title>次韻達式師見訪有詩</title>,<text>我聞瞿曇去父子。寂寞孤居雪山裏。君何擾擾背師馳。若校蚩氓無髮耳。</text>
<title>從韓西原仲禮借書</title>,<text>寂寞書齋久下帷。功名不恨十年遲。固知鐵硯不可廢。未必吾窮政坐詩。</text>
<title>從韓西原仲禮借書 其二</title>,<text>年來野性仍成癖。日午柴扉尙不開。自笑閒人有忙事。時從君簏借書來。</text>
<title>韓君見和復呈</title>,<text>春陰漠漠暗簾帷。百和香消晝自遲。庭樹鳴禽有幽韻。郞官危坐得新詩。</text>
<title>韓君見和復呈 其二</title>,<text>客子少思唯管睡。燈花何喜也能開。小齋夜雨薔薇發。道士淸晨載酒來。</text>
<title>遼陽旅舍。與洪先生 瀛 醉倒。夜分方醒。更不得睡。</title>,<text>酒醒夢覺夜寒生。世故關心政不平。却羡兒童少情思。齁齁鼻息到天明。</text>
<title>寄呈燒香會諸公 先生嘗與洪政丞彥博，李稼亭穀，金密直㺶，李霽亭達中，李摠郞達尊結社。日以焚香讀書爲事。人號燒香會。</title>,<text>奔走雖非爲此身。儒衣還愧路岐塵。遙知吾黨燒香會。醉後題詩少一人。</text>
<title>寄宋同年</title>,<text>宦途風味薄於紗。回羡幽居景致嘉。靑草池邊茅屋小。開軒終日看荷花。</text>
<title>從僧索茶</title>,<text>春風年少貌如花。爭把黃金送酒家。自笑書生無伎倆。祗知僧院索芽茶。</text>
<title>大學崔生登第。歸覲江陵。亂道爲別。</title>,<text>千佛名經世未多。東塗西抹意殊嘉。九重知己從他有。蓆帽離身亦可誇。</text>
<title>大學崔生登第。歸覲江陵。亂道爲別。 其二</title>,<text>大學三年別故鄕。龍門一旦姓名香。溟州父老應相望。何日高堂獻壽觴。</text>
<title>大學崔生登第。歸覲江陵。亂道爲別。 其三</title>,<text>衣錦還鄕馬似飛。故園花木政芬菲。定應太守來相賀。不比何蕃歲一歸。</text>
<title>大學崔生登第。歸覲江陵。亂道爲別。 其四</title>,<text>君家兄弟一鄕豪。更覺先生致最高。不用文章追鮑謝。要須功業慕蕭曹。</text>
<title>次韻季明叔理問見訪有詩</title>,<text>病起無心對酒罍。爲君今日倒深杯。菊花似要重來約。低在墻除年不開。</text>
<title>次韻季明叔理問見訪有詩 其二</title>,<text>有錢且莫對空罍。無事須當數擧杯。佳節屢從愁裏過。好花多値病中開。</text>
<title>送式無外上人遊燕京將之江南</title>,<text>爲僧難忍雪山苦。作吏還同楚國囚。爭似上人無住著。壯年天下得巡遊。</text>
<title>送式無外上人遊燕京將之江南 其二</title>,<text>運永般柴無外事。一生隨分且騰騰。迺知行脚自有得。却勝南窓打睡僧。</text>
<title>戲陽坡 洪政丞諱彥博。字仲客。諡文正。南陽人。</title>,<text>眞隱先生意未知。求仙却老欲奚爲。縱能得享五百歲。會見銅駝益自悲。</text>
<title>戲陽坡 洪政丞諱彥博。字仲客。諡文正。南陽人。 其二</title>,<text>世故紛紛不自容。人間無處吐長虹。料應仙府多淸曠。要遣詩翁著此中。</text>
<title>戲陽坡 洪政丞諱彥博。字仲客。諡文正。南陽人。 其三</title>,<text>天地於人豈有私。有生必死固其宜。神仙安有長生術。却笑留侯老更癡。</text>
<title>次白和父韻。別花山辛君孟。和父諱文寶。號淡菴。諡忠簡。稷山人。</title>,<text>梅花粲粲照春陰。殘雪疏籬一逕深。長笑先生事鞍馬。白頭未識靜中心。</text>
<title>送中父李翰林還朝 名穀。是爲稼亭。文孝公。韓山人。</title>,<text>翰林豪氣浩難收。湖海元龍百尺樓。我欲隨君遊上國。安能鬱鬱在荒陬。</text>
<title>題仙女著棋圖</title>,<text>仙女千年兩臉紅。人間俯仰鬢如蓬。弈棋欲賭長生術。惆悵相看是畫中。</text>
<title>賀金光載判事掌南省試諡文簡。光州人。</title>,<text>渾家喜氣動比隣。一代風流表搢紳。犀帶傳從賢座主。霞觴稱壽大夫人。</text>
<title>賀金光載判事掌南省試諡文簡。光州人。 其二</title>,<text>吾君特選主司公。未信求賢意不豐。過眼曾無日五色。誰言頭腦大冬烘。</text>
<title>西江雜興</title>,<text>風靜長江綠潑油。征帆一一集潮頭。篙師放火鳴鼉鼓。知是東南賈客舟。</text>
<title>西江雜興 其二</title>,<text>白髮漁翁竹一竿。扁舟終日戰風瀾。渠心只愛魚呑餌。爭信旁觀膽亦寒。</text>
<title>西江雜興 其三</title>,<text>靑山似畫滿蓬窓。細雨如絲灑石矼。已是夜闌淸不寐。舟人更唱禮成江。</text>
<title>西江雜興 其四</title>,<text>江上女兒嬌且間。賽神簫鼓響空山。日沈却怪歸來晚。家在靑林晻靄間。</text>
<title>西江雜興 其五</title>,<text>十日秋霖江面肥。殘雲更作雨霏霏。夜來樓下濤聲壯。淸曉人家水半扉。</text>
<title>西江雜興 其六</title>,<text>憶昔塵中管送迎。每從簷隙候陰晴。幸今江館身無事。未厭兼旬聽雨聲。</text>
<title>西江雜興 其七</title>,<text>先王晚歲厭塵寰。玉輦時時到碧瀾。廻首舊遊渾似夢。傷心獨對奉慈巒。</text>
<title>西江雜興 其八</title>,<text>性海僧房江水邊。讀書臺觀故依然。重來此地自多感。碌碌無成二十年。</text>
<title>西江雜興 其九</title>,<text>江村秋後轉多蠅。對案時時食不能。早晚雨晴天氣好。飄然一棹過昌陵。</text>
<title>題梁州客舍</title>,<text>江風吹雨晚來晴。江雁離群半夜鳴。惆悵抱琴人不見。滿樓秋月爲誰明。</text>
<title>題梁州客舍 其二</title>,<text>夢回簷月報新晴。怪殺隣雞不肯鳴。被冷燈殘深院靜。披衣起坐到天明。</text>
<title>遊城南</title>,<text>郡城南畔水明沙。乘興其如薄暮何。昨夜西風吹葉盡。隔林山石見參差。</text>
<title>次蔚人韻</title>,<text>愧無仁政及於民。拄笏西山爽氣新。早晚乞身田舍去。一蓑煙雨釣江濱。</text>
<title>次蔚人韻 其二</title>,<text>平生魂夢橘洲間。汨沒塵埃愧滿顏。莫道謫來無所得。馬蹄到處好湖山。</text>
<title>寄內舍南君兢</title>,<text>西省當年第一人。南歸五過海濱春。從敎爭席樵夫下。猶是先王侍從臣。</text>
<title>寄內舍南君兢 其二</title>,<text>四望昏昏海氣蒸。北來山勢欲崚增。鶴城地瘴何煩問。臘月初旬始見氷。</text>
<title>次韻家兄思謙見寄 貶守蔚州日作家兄䫨。字思謙。嘗爲征東行省儒學提擧。仕本園。累官至僉議評理。封西原君。卒贈諡文克。子曰賝。曰賱。</title>,<text>別來日月似飛梭。奈此浮生亦有涯。未信囚人常夢赦。寒窓夢斷不歸家。</text>
<title>次韻家兄思謙見寄 貶守蔚州日作家兄䫨。字思謙。嘗爲征東行省儒學提擧。仕本園。累官至僉議評理。封西原君。卒贈諡文克。子曰賝。曰賱。 其二</title>,<text>敢嫌簿領困書生。最怕塵埃管送迎。却羡吾兄邑無事。齁齁鼻息到天明。</text>
<title>梅花。用思謙兄韻。</title>,<text>孤城四面水洄洄。月冷霜淸曉角哀。獨有梅花如慰客。竹間璀璨數枝開。</text>
<title>梅花。用思謙兄韻。 其二</title>,<text>落魄江南泥酒杯。畫樓鐘動夢初回。無端後夜霜風冷。却恐梅花未盡開。</text>
<title>寄松京諸友人</title>,<text>竄逐南荒久未歸。故園花木又芬菲。回頭却羡江城雁。萬里嗷嗷政北飛。</text>
<title>代書寄金晦翁 㬫。 兼簡李仲權 達中 梁和仲 溫。</title>,<text>當年京國醉春風。回首南雲憶晦翁。今日翁歸吾遠謫。人生社燕與秋鴻。</text>
<title>代書寄金晦翁 㬫。 兼簡李仲權 達中 梁和仲 溫。其二</title>,<text>吾黨無情李仲權。二年不一問南遷。平生怨恨憑誰說。千里煩君子細傳。</text>
<title>代書寄金晦翁 㬫。 兼簡李仲權 達中 梁和仲 溫。其三</title>,<text>造物困人非一端。自憐憔悴鏡中顏。緘書欲報吾家事。辛苦知君不忍看。</text>
<title>題梁州客舍壁</title>,<text>五更燈影照殘粧。欲話別離先斷腸。落月半庭推戶出。杏花疏影滿衣裳。</text>
<title>和友人見寄</title>,<text>憶昨逍遙錦帳風。君王殿後百花紅。如今憔悴那堪說。獨對寒庭菊數叢。</text>
<title>和友人見寄 其二</title>,<text>天涯逐客遇秋風。望斷飛雲雙淚紅。昨夜南窓得佳夢。松山數朶直叢叢。</text>
<title>興州鳳棲樓。寄尙州朴使君 光厚。</title>,<text>宦情羈思共悠悠。千里江山欲暮秋。逐客登樓增感慨。眼中歸路指尙州。</text>
<title>興州鳳棲樓。寄尙州朴使君 光厚。 其二</title>,<text>水原太守極風流。尊酒時時說朴侯。浮石同遊有成約。使君能得到興州。</text>
<title>罷任蔚州。將之福州。雞林路上。寄慈忍國師。</title>,<text>淡月疏星畫角哀。荒橋立馬苦徘徊。心知此去渾無戀。首爲何人却重回。</text>
<title>梅</title>,<text>死憐梅蕊委泥沙。風雨漫山可奈何。縱有淸香誰見賞。競栽桃李日來多。</text>
<title>謝南通州 珝 寄蔘</title>,<text>酒困詩愁不自由。預憂雙鬢日摧頹。從來却老非難事。海上仙人寄藥來。</text>
<title>奉表將之燕都。黃崖嶺道中。</title>,<text>路入西南興更長。此間山水似吾鄕。擧頭羞見黃崖嶺。鞍馬風沙爲底忙。</text>
<title>寄永寧長老</title>,<text>雲裏高人碧眼明。草堂相對話幽情。邇來阻雨經過少。始覺胸中鄙吝生。</text>
<title>次金君綏韻</title>,<text>孤雲事業屬誰家。屈指英才也不多。益老拙翁俱已逝。山川應復蘊精華。</text>
<title>次金君綏韻 原韻</title>,<text>武烈王孫文烈家。鷄林眞骨固無多。故鄕尙在天南角。今幸來遊作使華。</text>
<title>田婦歎二首 見靑邱風雅</title>,<text>霖雨連旬久未炊。門前小麥正離離。待晴欲刈晴還雨。謀飽爲傭飽易飢。</text>
<title>田婦歎二首 見靑邱風雅 其二</title>,<text>夫死紅軍子戍邊。一身生理正蕭然。插竿冠笠雀登頂。拾穗擔筐蛾撲肩。</text>
<title>萬景樓 見勝覽</title>,<text>觀海來登萬景臺。雲濤煙浪接天來。若將此水變舂酒。何止日傾三百杯。</text>
<title>明波驛 見勝覽</title>,<text>倚欄東望水浮空。一嘯須知樂在中。濟海誰爲舟楫用。揚帆已有大王風。</text>
<title>三日浦 見勝覽</title>,<text>沙路漫漫遠竝瀛。雲山漠漠近鋪屛。四僊亭畔訪僊筆。三日浦頭投鷺汀。</text>
<title>三陟八景 見勝覽 竹藏古寺 今爲燕謹堂竹西樓。卽竹藏廢址也。</title>,<text>森巖翠密幾重園。遠訝蒼雲近却非。忽聽鳴鍾知寺在。不妨散策訪僧歸。</text>
<title>三陟八景 見勝覽 巖控淸潭</title>,<text>巖巖崖石禦奔川。川却爲潭轉淼然。魚得風雷潛變化。人隨歲月幾推遷。</text>
<title>三陟八景 見勝覽 依山邨舍</title>,<text>邨舍依山山繞邨。山前小徑接衡門。波鳴石齒江流白。風過桑顚雨氣昏。</text>
<title>三陟八景 見勝覽 臥水木橋</title>,<text>此水眞爲惶恐灘。緣橋步步輒生瀾。從敎取次無心過。不用凌兢有意看。</text>
<title>三陟八景 見勝覽 牛背牧童</title>,<text>騎驢九陌每嚬眉。常恨緇塵化素衣。爭似江睪午背穩。漫尋邨徑水邊歸。</text>
<title>三陟八景 見勝覽 隴頭饁婦</title>,<text>夫婦辛勤不素飧。餉耕圍坐草萊間。有心秋獲聊相語。欠額年租庶可還。</text>
<title>三陟八景 見勝覽 臨流數魚 竹西樓下。川匯爲潭。水底游魚。歷歷可數。</title>,<text>樓下澄潭浸碧空。觀魚不覺夕陽紅。乍先乍後數難定。爲二爲三言未同。</text>
<title>三陟八景 見勝覽 隔墻呼僧</title>,<text>面壁禪僧參柏樹。登樓客子對花叢。相呼共醉西江月。未要徒揮一塵風。</text>
<title>送奉使稼亭李中父 穀 還朝</title>,<text>翰林豪氣浩難收。湖海元龍百尺樓。我欲從公遊上國。安能鬱鬱在荒陬。</text>
<title>贈遺諸篇 寄白和父諫議 稼亭</title>,<text>日飮黃封醉似泥。時時騎馬欲鷄棲。世無韓子爭臣論。誰見溫公諫院題。</text>
<title>贈遺諸篇 寄白和父 稼亭</title>,<text>歲晩江山復舊遊。從今直欲理漁舟。先生比我年顔少。努力匡時到白頭。</text>
<title>贈遺諸篇 輔仁堂感懷 先生嘗以輔仁名堂○陶隱李崇仁</title>,<text>罷相歸來講素王。摳衣曾入輔仁堂。如今報德嗟無地。敬爲公拈一瓣香。</text>
<title>敍懷四絶。奉寄宗工鄭相國。時避海寇。寓川寧道美寺作。</title>,<text>當年靖節愛吾廬。松菊秋風興有餘。三徑如今已蕪沒。候門稚子望巾車。</text>
<title>敍懷四絶。奉寄宗工鄭相國。時避海寇。寓川寧道美寺作。 其二</title>,<text>北望龍門憶舊遊。滿山紅葉去年秋。杖藜何日尋僧了。更把茱萸共上樓。</text>
<title>敍懷四絶。奉寄宗工鄭相國。時避海寇。寓川寧道美寺作。 其三</title>,<text>平林渺渺抱汀洲。十頃煙波漫不流。待得滿船秋月白。好吹長笛過江樓。</text>
<title>敍懷四絶。奉寄宗工鄭相國。時避海寇。寓川寧道美寺作。 其四</title>,<text>海寇洋洋及廣津。漢南千里起煙塵。永興山水寧容我。賴有登神寂寞濱。</text>
<title>奉寄牧隱先生</title>,<text>倭騎長驅耗幾州。漢南無處可淹留。川寧江上僧牕畔。臥病看山又一秋。</text>
<title>奉寄牧隱先生 附次韻</title>,<text>病中回首想南州。欲賦無衣尙滯留。誰向僧房對山坐。寒蟬落葉滿牕秋。</text>
<title>道美寺病中雜詠</title>,<text>江頭野寺似村居。久寓還疑是我廬。獨坐不愁無伴侶。往來荒徑有樵漁。</text>
<title>道美寺病中雜詠 其二</title>,<text>欲向前村買釣舟。此身只合臥滄洲。留連剩得蓴鱸興。寶德灣頭八月秋。</text>
<title>道美寺病中雜詠 其三</title>,<text>美景良辰奈病何。枕書聊復夢還家。覺來隔屋聞農語。雨過籬邊豆結花。</text>
<title>道美寺病中雜詠 附次韻 牧隱</title>,<text>避世誰從鳥獸居。不妨眠食寄精廬。心中無地更容俗。手裏有竿還可漁。</text>
<title>寄敬之</title>,<text>江樓高處是君居。隔岸相望十里餘。一棹往來應數數。此間吾亦結茅廬。</text>
<title>寄敬之 附次韻 惕若齋</title>,<text>曾約黃驪共卜居。奔馳南北十年餘。如今始遂平生志。猶自江邊未搆廬。</text>
<title>寄敬之 附次韻 牧隱</title>,<text>四友堂中君子居。滿天淸興更無餘。滂江處處多奇絶。欲乞殘生對結廬。</text>
<title>次敬之舟次詩韻</title>,<text>淸波瀲灎沒中洲。一葉輕舠泝碧流。若使老夫偕載去。傍人解道李膺舟。</text>
<title>次敬之舟次詩韻 其二</title>,<text>夜深衣露灑霏微。閑棹孤舟訪釣磯。柴戶半扃人正靜。呼童還向月中歸。</text>
<title>次敬之舟次詩韻 附元韻 惕若齋</title>,<text>晩來徐步白蘋洲。風露凄淸月影流。欲喚笙歌嫌擾擾。獨吟詩句上漁舟。</text>
<title>次敬之舟次詩韻 附元韻 惕若齋 其二</title>,<text>月色江聲暑氣微。老魚時復近苔磯。收絲捲棹人無事。穩放輕舠緩緩歸。</text>
<title>次敬之舟次詩韻 附次韻 牧隱</title>,<text>黃鶴樓前鸚鵡洲。煙波渺渺望中流。却憐二叟同遊處。兩岸靑山一葉舟。</text>
<title>次敬之舟次詩韻 附次韻 牧隱 其二</title>,<text>道情生處世情微。活句由來不可磯。肯惜芒鞋霑草露。偶乘明月夜深歸。</text>
<title>病中寄敬之</title>,<text>故人家住碧江濱。門外漁舠隱白蘋。鱠縷蓴絲應厭飫。有時分我莫辭頻。</text>
<title>病中寄敬之 附次韻 惕若齋</title>,<text>結屋應須近水濱。門前苔徑接靑蘋。蘭舟桂棹同游慣。蓴菜鱸魚共食頻。</text>
<title>病中寄敬之 附次韻 牧隱</title>,<text>山下村居枕水濱。堆盤野菜雜江蘋。晚來更飽銀絲膾。快倒深杯不厭頻。</text>
<title>七夕寄敬之</title>,<text>年年歲歲一回歸。天上神仙會有期。人世何爲離別足。西風又動碧梧枝。</text>
<title>七夕寄敬之 附次韻 惕若齋</title>,<text>一別三秋客未歸。神仙還有每年期。與君須向江邊住。門外漁舟繫柳枝。</text>
<title>淨土寺留別敬之</title>,<text>人生聚散幾時休。落日將歸更上樓。棹進帆張解携去。江天漠漠使人愁。</text>
<title>淨土寺留別敬之 其二</title>,<text>邇來世故可嗚呼。愛惡君看屋上烏。肥遯江湖眞有味。不須辛苦著潛夫。</text>
<title>淨土寺留別敬之 附次韻 惕若齋</title>,<text>東走西馳未肯休。可憐王粲賦登樓。迢迢江水流人恨。嫋嫋秋風動客愁。</text>
<title>淨土寺留別敬之 附次韻 惕若齋 其二</title>,<text>醉中往往仰天呼。驚動園林起宿烏。幸有江山容我輩。相從漁叟與樵夫。</text>
<title>七夕戲贈任同年</title>,<text>柳陰深處有高樓。樓上佳人後杜秋。快馬郞君情不薄。出京一日到江頭。</text>
<title>七夕戲贈任同年 其二</title>,<text>喜事誰誇乞巧樓。神仙行雨送新秋。人間此夜足堪惜。努力爲歡到曉頭。</text>
<title>七夕戲贈任同年 其三</title>,<text>他鄕已賦仲宣樓。況奈哀蟬碧樹秋。不有同年能見訪。窮村何處話心頭。</text>
<title>初到道美寺。寄龍頭住老。</title>,<text>避賊山中作逸民。干戈滿地足風塵。蒼苔古寺殘僧少。獨對庭梅憶主人。</text>
<title>寄呈宗工鄭相國</title>,<text>風流千載說歐蘇。同宴西湖樂以娛。安得從公一觴詠。驪江風月勝西湖。</text>
<title>次敬之韻</title>,<text>遠樹依依夕照明。涼蟬咽咽報新晴。酒闌客去山堂靜。欹枕唯聞澗水聲。</text>
<title>次敬之韻 其二</title>,<text>山扉闃寂少人過。邂逅逢君喜有加。留得高軒永今夕。猶嫌冷淡一杯茶。</text>
<title>次敬之韻 其三</title>,<text>挑燈話舊到天明。夜雨連簷久未晴。興罷出門還握手。日沈煙寺暮鍾聲。</text>
<title>次敬之韻 其四</title>,<text>投閑能有幾相過。末路交情老更加。江月乘舟須載酒。山秋遊寺卽煎茶。</text>
<title>次敬之韻 附元韻 一首○自淨土尋遁村寓居○惕若齋</title>,<text>煙樹濛濛一雨過。曉來涼氣十分加。夜深江漲舟難渡。隣寺相尋更煮茶。</text>
<title>自詠</title>,<text>心爲感恩長慘慼。鬢緣多病早蒼浪。古人此句知何意。三復時時涕自滂。</text>
<title>與同年任深父。登寶德峯頭。</title>,<text>登臨絶巘意超然。無限山川共眼前。箇裡分明堪畫處。黃驪最占好江天。</text>
<title>道美寺晚菊</title>,<text>鮮鮮霜菊慰幽懷。一日東籬繞幾回。旣與老夫俱隱逸。天寒古寺亦能開。</text>
<title>代書寄朴將軍</title>,<text>病來已絶久相交。況是雲林遠市朝。唯有玉仙存古意。枉傳書札慰無聊。</text>
<title>次牧隱先生見寄詩韻</title>,<text>人世風波沒復浮。已看五十二春秋。雁聲落日江村晚。閑詠新詩獨倚樓。</text>
<title>次牧隱先生見寄詩韻 其二</title>,<text>何須騎鶴上楊州。大隱王城百不憂。因病杜門雖屛跡。傾都冠蓋盡公侯。</text>
<title>次牧隱先生見寄詩韻 其三</title>,<text>林亭去夏日陪遊。扶杖過從小徑幽。病起江濱誰與語。慨然西望艤扁舟。</text>
<title>次牧隱先生見寄詩韻 其四</title>,<text>世間富貴等雲浮。寄傲閑居穩送秋。午睡覺來聞剝喙。滿山黃葉下書樓。</text>
<title>次牧隱先生見寄詩韻 其五</title>,<text>十年旅食帝王州。桂玉艱難賦百憂。莫道海山無去路。從今辟穀學留侯。</text>
<title>次牧隱先生見寄詩韻 其六</title>,<text>淵明歸去絶交遊。生事蕭條地轉幽。紅葉蒼苔尋古寺。淸風明月弄漁舟。</text>
<title>寄敬之</title>,<text>暴雨行雲拂曙流。據鞍歸路晚山稠。世間蕭散誰如子。江北江南任去留。</text>
<title>寄敬之 其二</title>,<text>草蟲聲裏客心驚。坐倚松牕到五更。聞說上游魚稻美。有誰起我作閑行。</text>
<title>寄敬之 其三</title>,<text>病中加病臥牛衣。問疾無人扣板扉。寂寞歌魚誰解聽。江頭空見釣船歸。</text>
<title>寄敬之 附次韻 惕若齋</title>,<text>稚子撑舟泝碧流。夜深移泊柳陰稠。草間蟋蟀啼無數。露冷衣寒未久留。</text>
<title>寄敬之 附次韻 惕若齋 其二</title>,<text>解衣欹枕夢初驚。時有沙禽忽報更。意在汀洲佳處住。岸移山轉覺舟行。</text>
<title>寄敬之 附次韻 惕若齋 其三</title>,<text>籬下維舟露濕衣。閑吟剝喙扣柴扉。主人聞語還酣睡。應是嗔予久不歸。</text>
<title>書事</title>,<text>凶荒師旅可憂傷。補敗今誰有藥方。昨夜夢廻茅屋下。柴荊牢落石田荒。</text>
<title>寄崔諫議</title>,<text>僑居寂寂對朱門。扶杖過從費幾番。輿疾南來頭更白。此間懷抱得重論。</text>
<title>寄呈原功相國</title>,<text>夢裏依俙氷雪容。幾回相對月庭中。他年江海如尋我。寶德灣頭問釣翁。</text>
<title>寄呈鷄林君</title>,<text>強顏於世豈天然。還笏求閑也自賢。何必五湖從范蠡。城南已有好林泉。</text>
<title>道美寺樓上。送金山新住老。</title>,<text>遠隨征雁下南州。天地凄涼玉露秋。手酌一杯相別處。黃驪江北寺東樓。</text>
<title>人日。憶京都故舊。</title>,<text>天氣淸和晝景長。茅簷淨掃屢移床。遙知此日君侯宅。白粲盈車酒滿觴。</text>
<title>人日。憶京都故舊。 其二</title>,<text>人日何人憶草堂。可憐高適在南荒。只今遁老相思處。西望松山隔漢陽。</text>
<title>立春日。書懷 三首。寄京都故舊。憶陶隱</title>,<text>別來江外送殘年。念昔回頭已惘然。觀物齋中春日暖。從容退食枕書眠。</text>
<title>立春日。書懷 三首。寄京都故舊。 其二 呈圃隱</title>,<text>陰極陽生歲律新。故知君子可行辰。從今我欲彈冠去。白髮周行有幾人。</text>
<title>立春日。書懷 三首。寄京都故舊。 其三 自詠</title>,<text>村深積雪擁籬根。忽見春風入小園。昨夜牕前梅蕊白。東君先已報寒暄。</text>
<title>寄若齋</title>,<text>當日同年在勝山。追尋幾度過前灣。如今江北無相識。回首京華詎可攀。</text>
<title>寄若齋 附次韻</title>,<text>茅屋蕭條倚碧山。秋波渺渺菊花灣。客中感瘧慵無力。遙憶風流恨未攀。</text>
<title>寄若齋 附次韻 其二</title>,<text>秋風吹起染千山。江水澄淸九十灣。曲渚崇丘渾不俗。若爲携手共躋攀。</text>
<title>贈鄭三峯 丙寅年在廣州村舍作</title>,<text>地震山崩已可憂。秋來水溢亦何由。書生憤悱終安用。獨酌村醪自獻酬。</text>
<title>贈鄭三峯 丙寅年在廣州村舍作 其二</title>,<text>漢水容舠可釣魚。三峯如畫合騎驢。若爲隔岸成茅宇。敎子耕田且讀書。</text>
<title>謝金善州惠酒</title>,<text>滿池荷藕正時哉。獨繞池邊日幾回。忽値白衣來送酒。開尊徑醉臥蒼苔。</text>
<title>訪葵軒於彰聖寺不遇 權鑄</title>,<text>出城四日到淸溪。不是泥塗惜馬蹄。並轡笑談殊未足。更尋彰聖路多迷。</text>
<title>訪葵軒於彰聖寺不遇 權鑄 其二</title>,<text>宿雨初晴日在西。獨行尋寺路高低。僧牕不作同年會。自酌村醪醉似泥。</text>
<title>訪葵軒於彰聖寺不遇 權鑄 其三</title>,<text>憶昔少年爲客日。當時此院正新修。堂前鴨脚依然在。自愧書生白了頭。</text>
<title>寄圃隱</title>,<text>病客唯知守一丘。世間榮辱等雲浮。晚來江海風波惡。何處深灣繫釣舟。</text>
<title>寄圃隱 其二</title>,<text>憶昔從軍鐵嶺東。蕭蕭萬馬好秋風。當時主將今安在。我獨無功白髮翁。</text>
<title>寄賀狀元朴古軒復中樞</title>,<text>否往泰來慶事多。又應桃李發春華。病餘能赴同年會。甲第瓊筵舞袖斜。</text>
<title>寄賀朴中書子虛</title>,<text>獻納司中雨露香。光榮誰似紫薇郞。醉吟紅藥詩無數。莫惜因風寄一童。</text>
<title>贈金敬之</title>,<text>老去交遊莫往來。人生無處好懷開。勝山南畔知音在。白首相尋得幾回。</text>
<title>寄全州李端公</title>,<text>先生豈肯久沈淪。今我衰遲獨老身。經卷藥爐甘寂寞。春風又到漢江濱。</text>
<title>寄全州崔先生</title>,<text>旅牕同食夢依然。南北分離已十年。多難如今各衰謝。此生能得再攀緣。</text>
<title>寄全州崔同年</title>,<text>同年崔子儘風流。人道于今尙黑頭。不寄梅花千里信。暮雲春樹路悠悠。</text>
<title>寄鄭三峯</title>,<text>南來新事不堪聞。西望松山欲斷魂。白髮遁翁無可議。求田問舍漢陰村。</text>
<title>廣陵別鄭三峯。兼寄中原崔全州。</title>,<text>天涯流落兩書生。身世還如水上萍。且飮離亭一杯酒。勸君莫學屈原醒。</text>
<title>廣陵別鄭三峯。兼寄中原崔全州。 其二</title>,<text>遁村多病愛山林。何事淸河久陸沈。應向中原重會面。丁寧說與老夫心。</text>
<title>次韻贈裴察訪</title>,<text>七點奇峯傍海斜。箇中人戶似仙家。遙知夜夜南飛夢。每繞山茶滿樹花。</text>
<title>次韻贈裴察訪 其二</title>,<text>縹渺朱樓柳外斜。琵琶嗚咽是兒家。重來聽此相思調。一曲新詞蝶戀花。</text>
<title>次韻贈裴察訪 其三</title>,<text>公道由來正不斜。廟堂豈是誤邦家。公今察訪兼廉使。也似佳人更揷花。</text>
<title>自貽</title>,<text>老來步步漸欹斜。行止還如狗喪家。床上文書將底用。如今抱病眼昏花。</text>
<title>寄陶隱 時陶隱扈從南京</title>,<text>家僮來報判書來。顚倒開門掃綠苔。極目江天終不至。從今便覺棄非材。</text>
<title>元日帖字</title>,<text>今年元日有餘歡。笑對妻兒是故山。閉戶非嗔車馬客。見人羞愧鬢毛斑。</text>
<title>長兒遊學佛國寺。以詩示之。</title>,<text>讀書可以悅親心。勉爾孜孜惜寸陰。老矣無能徒自悔。頭邊歲月苦駸駸。</text>
<title>仲兒覲母川寧。別後有作。伯季先在母側。</title>,<text>兄弟三兒未克家。讀書南北閱年華。遙知將母川寧曲。握手怡怡笑語譁。</text>
<title>寄示子途 在道美寺作</title>,<text>志學區區但可哀。豈無文擧薦英材。黃驪江北秋風起。念爾無端首重回。</text>
<title>仲兒以母病請告。在漢陰閱歲歸京。書一絶示之。</title>,<text>將母歸來見歲華。歸京此日路非賖。閱書堂上春無事。好讀詩書莫念家。</text>
<title>題彌陀寺</title>,<text>黃花漠漠照深秋。爲愛繁英徙倚樓。日暮遊人各歸去。天寒古寺獨遲留。</text>
<title>訪天王堂頭不遇戱作</title>,<text>松下苔扉白晝關。居僧何處只靑山。書生狂宕君休怪。畢卓當年醉瓮間。</text>
<title>贈陽軒</title>,<text>江上閑居絶點塵。一區風月屬高人。誰知我亦求田者。儻把衰慵賦北隣。</text>
<title>贈陽軒 其二</title>,<text>高亭蕭洒自無塵。一榻淸風似故人。來往何須勞僕馬。移居直欲作比隣。</text>
<title>贈陽軒 其三</title>,<text>一曲江村隔世塵。柴荊寂寂少行人。莫言老病無朋援。已與漁樵共卜隣。</text>
<title>寄天台圓長老</title>,<text>陶隱先生獨愛僧。天台長老好詩朋。南池三笑還如夢。夜雨何時共一燈。</text>
<title>寄天台圓長老 其二</title>,<text>高達西峯近遁村。山前一徑接柴門。若爲禪老下缾錫。日日相過奉笑言。</text>
<title>六月十五日書懷</title>,<text>禊飮風流憶少年。流觴曲水好林泉。如今衰謝煙村裡。縱飮爲歡欠一錢。</text>
<title>寄呈牧隱</title>,<text>林亭深處日相過。扶杖看山至日斜。別後鬢絲添幾許。江頭二見菊開花。</text>
<title>寄呈牧隱 其二</title>,<text>投老江村孰與偕。吟風詠月是生涯。只應牧老知蕭索。數寄新詩慰病懷。</text>
<title>寄呈牧隱 其三</title>,<text>世事那堪病耳聞。雲翻雨覆日紛紜。眼前白鳥蒼波闊。欲理扁舟更憶君。</text>
<title>宿鎭州</title>,<text>常山西日帽簷斜。投宿煙村百姓家。耿耿旅懷欹枕臥。五更風雨落燈花。</text>
<title>贈徐糾正</title>,<text>瘦馬凌兢日欲斜。竹城西畔問君家。卸鞍兀坐橋邊寺。天氣蒼茫作雪花。</text>
<title>贈天台僧</title>,<text>邂逅談空到月斜。年來吾亦已忘家。雖言結習消磨盡。猶恐染他天女花。</text>
<title>黃驪江</title>,<text>一帶長江繞郭斜。樓臺如畫是人家。如何載酒春風裡。看盡船頭兩岸花。</text>
<title>黃驪江 其二</title>,<text>狂豎焉知大義斜。宰臣憂國便如家。江頭游女猶多事。緩緩行歌陌上花。</text>
<title>寄宋大禪師 在合浦營作</title>,<text>年去年來西復東。如今亦在柳營中。賦詩橫槊吾何敢。回首廬山憶遠公。</text>
<title>送李生員愚覲母羽溪</title>,<text>流離數歲足憂傷。況復連年見二喪。堪羡君今兄弟具。春風綵服覲高堂。</text>
<title>六月十五日呈圃隱</title>,<text>鵠峯高出雨新晴。便覺斯辰古有名。誰向東流濡首飮。老夫獨坐短歌行。</text>
<title>訪東隱不遇</title>,<text>睡餘扶杖訪隣翁。剝喙敲門日過中。對榻何須傾榼酒。淸談已與阿戎同。</text>
<title>復用前韻呈諸君子 呈諸公</title>,<text>遁村深處一衰翁。也忝諸公氣槩中。雪鬢愧非前日見。風情尙與少年同。</text>
<title>復用前韻呈諸君子 呈圃隱</title>,<text>谷口前頭老圃翁。沈潛醉著六經中。旣修天爵從人爵。看似尋常調不同。</text>
<title>復用前韻呈諸君子 呈陶隱</title>,<text>暮年京國識陶翁。文彩風流翰墨中。却臥遁村心有愧。詩壇酒席每相同。</text>
<title>復用前韻呈諸君子 呈若齋</title>,<text>驪江昔日釣魚翁。詠月吟風樂在中。雷雨一聲龍欻起。可憐樵客與誰同。</text>
<title>復用前韻呈諸君子 附次韻 圃隱 遁村</title>,<text>瀟洒行裝似野翁。新詩如錦滿囊中。漢江可以濯吾足。何日言歸與子同。</text>
<title>復用前韻呈諸君子 附次韻 圃隱 東隱</title>,<text>昨日童丱成兩翁。相從扶策憶山中。卜隣咫尺眞天賦。來往何辭嘯詠同。</text>
<title>復用前韻呈諸君子 附次韻 圃隱 陶隱</title>,<text>獨擅文章繼牧翁。粲然星斗列胸中。更將六籍牕前讀。手自硏朱考異同。</text>
<title>復用前韻呈諸君子 附次韻 圃隱 若齋</title>,<text>狂歌數載伴田翁。珥筆重遊諫院中。傾蓋相逢還一笑。風流眞態往時同。</text>
<title>復用前韻呈諸君子 附次韻 圃隱 自敍</title>,<text>衣冠縳束二毛翁。觸熱行香佛寺中。安得斯文二三子。松風一榻晤言同。</text>
<title>送龍頭席上。寄同年崔奉翊。</title>,<text>秋風病客已華巓。令見歸僧一慨然。萍梗孤蹤猶不定。先生高臥達川邊。</text>
<title>雨中獨坐。走筆呈圃隱。</title>,<text>睡起簷前點滴宜。旱中甘澍到來時。勸公飮我一壺酒。莫惜新題喜雨詩。</text>
<title>陳情卽事二絶。呈閔仲晦先生。</title>,<text>賃屋京華鬢欲絲。凄風羈思入支頤。先生若許東家住。扶杖過從病不辭。</text>
<title>陳情卽事二絶。呈閔仲晦先生。 其二</title>,<text>松都秋夜月如波。幾把淸尊放浩歌。已失江樓登眺約。更堪風雨妬姮娥。</text>
<title>送江陵道廉使徐佐郞</title>,<text>邇來郡縣病瘡痍。按部風流異昔時。亭樹固知隨處好。後車且莫載蛾眉。</text>
<title>送江陵道廉使徐佐郞 其二</title>,<text>題柱何人晝錦行。鄕閭爭看是光榮。江城八十應無恙。鏡浦松亭管送迎。</text>
<title>送江陵道廉使徐佐郞 其三</title>,<text>攬轡之東玉露秋。海山渺渺思悠悠。風塵不見同年面。料得如今各白頭。</text>
<title>八關大會日。呈陶隱判書。</title>,<text>張樂毬庭尙早朝。委蛇紫陌曉鷄呼。欲知陶隱誇豪氣。兵部門前喝道高。</text>
<title>八關大會日。呈陶隱判書。 其二</title>,<text>期子匡時到白頭。應知費盡大官羞。老夫但願身無事。不覺尊前歲月流。</text>
<title>八關大會日。呈陶隱判書。 其三</title>,<text>儀鳳樓前萬壽山。千官環列古衣冠。君臣此樂何窮已。白首他年對御看。</text>
<title>用前韻贈鄭三峯</title>,<text>數年流落始歸朝。妻子山中尙怒號。三復詩書眠不得。主人牕外日空高。</text>
<title>用前韻贈鄭三峯 其二</title>,<text>聖恩曾許老江山。神武門前早掛冠。何事復遊京輦下。二毛羞殺衆人看。</text>
<title>賀蔡判書生子</title>,<text>隣家生子喜聲多。天上騏驎稟太和。老醜敢爲先賀客。裁詩聊復爲君歌。</text>
<title>用前韻。呈蔡判書，李中書。</title>,<text>吾家豚犬謾云多。翰墨今無繼永和。誰似九峯生子日。鳳雛驥子入謳歌。</text>
<title>用前韻。呈蔡判書，李中書。 其二</title>,<text>非霧非煙瑞氣多。中興聖德見元和。自慙老病無詩力。未和霓裳一曲歌。</text>
<title>賦梅 二首 呈陶齋</title>,<text>見說寒梅發一枝。陶齋詩興與誰期。丁寧急辦看花會。冷艶幽香苦暫時。</text>
<title>賦梅 二首 呈陶齋 其二</title>,<text>雪厭園林歲暮天。梅花粲粲故依然。君家知有藏春塢。一樹能開臘日前。</text>
<title>復賦 四首</title>,<text>見得來詩開萬枝。賞心應與故人期。勸君秉燭醉花下。莫待落梅歌唱時。</text>
<title>復賦 四首 其二</title>,<text>宛如臨水看橫枝。忽此相逢本不期。旣與主人同皎潔。肯隨桃李艶陽時。</text>
<title>復賦 四首 其三</title>,<text>占斷風情向臘天。尋詩和靖倍忻然。暗香疏影儂家興。我愛孤芳席更前。</text>
<title>復賦 四首 其四</title>,<text>陶翁觀物別藏天。一朶初開更淡然。誰向江南看萬樹。未如安坐對尊前。</text>
<title>上鄭指揮使 地</title>,<text>桑海風雲入壯懷。一麾還向釣龍臺。指揮軍將張帆日。盡掃倭奴奏凱廻。</text>
<title>上鄭指揮使 地 其二</title>,<text>盡掃倭奴奏凱廻。鳳城春暖正花開。應看白日雲臺峻。老子不須歸去來。</text>
<title>呈廉知申事</title>,<text>夜直銀臺月半斜。朝廻日午下公車。當年鶴髮侍中宅。今是龍喉學士家。</text>
<title>呈廉知申事 其二</title>,<text>淸香荏苒影橫斜。多少看花馬與車。自恨老夫尋不得。一枝能折寄山家。</text>
<title>呈廉知申事 其三</title>,<text>漢江春暖柳僛斜。或棹孤舟或命車。共道帝鄕無限好。不如携幼早還家。</text>
<title>元日。敍懷呈安和中菴上人。兼簡住老。</title>,<text>遁老感懷非昨日。中庵無病似當時。應知不作家山夢。今伴鄕音有炙師。</text>
<title>元日。敍懷呈安和中菴上人。兼簡住老。 其二</title>,<text>牢落幽居孰與娛。時時相訪老浮屠。龍眠畫筆年來妙。畫我尋僧踏雪圖。</text>
<title>次郭政堂立春韻</title>,<text>春光已著柳梢頭。罇酒盤蔬亦易求。南畝吾知將有事。但無歸去駕車牛。</text>
<title>次郭政堂立春韻 其二</title>,<text>世事看來白了頭。故將眠食更無求。悲歌甯戚眞堪歎。短布單衣起飯牛。</text>
<title>次陶隱詩韻</title>,<text>頭上駸駸歲月奔。老來唯解睡昏昏。吾衰不合人間世。要與龐公入鹿門。</text>
<title>次陶隱詩韻 其二</title>,<text>日涉中園獨詠詩。寂寥門巷鎖蛛絲。鼔琴莫謂知音少。千載那無一子期。</text>
<title>次陶隱詩韻 其三</title>,<text>遊宦神州心已灰。茅簷曾向碧江開。旅牕風雨重陽過。三復一篇歸去來。</text>
<title>寄永興田同年</title>,<text>永興幾許去京城。却羡先生晦姓名。安得卜隣成一老。杏花春雨耦而耕。</text>
<title>哭楊判事</title>,<text>漢江西畔有田廬。來往閑餘必問予。因與相交十年久。傷心此日送靈車。</text>
<title>送鷄林裴府尹</title>,<text>聞說鷄林異昔時。可憐遺俗賴城池。倚風樓上鳴琴坐。玉笛應敎日下吹。</text>
<title>送鷄林裴府尹 其二</title>,<text>金海鷄林水一方。此間來往不相妨。春風載酒堪行樂。況是慈親在北堂。</text>
<title>送鷄林裴府尹 其三</title>,<text>羅峴東南是月城。幾回回首獨含情。淸明拜掃應須及。裴相公爲府尹行。</text>
<title>送鷄林裴府尹 其四</title>,<text>不見髥全已十秋。邇來多難雪渾頭。遙知喜迓熊軒至。豈許澹臺謁子游。</text>
<title>謝尹政堂見訪</title>,<text>昨日高軒枉遠方。門前草樹摠生光。但無喝道驚村巷。此是都堂舊政堂。</text>
<title>復賦前韻</title>,<text>家在蒹葭水一方。客遊京國費年光。淹留不是貪恩寵。只愛龍巒搆草堂。</text>
<title>遣興題龍巒主人壁 二首○時有奉天燕尾船之樂</title>,<text>秋來客鬢白蕭疏。尙戀龍巒更結廬。堪恨主人長閉戶。江湖日夜逐禽魚。</text>
<title>遣興題龍巒主人壁 二首○時有奉天燕尾船之樂 其二</title>,<text>五湖誰繼鴟夷子。東海吾從管幼安。世事不堪聞病耳。小窓欹枕涕汍瀾。</text>
<title>戲呈閔仲晦先生</title>,<text>詔使南來國有光。吾君承位坐明堂。從今政事收耆舊。知子更隨鴛鷺行。</text>
<title>戲呈閔仲晦先生 其二</title>,<text>肥遯年來老病催。杜門伏枕襪生埃。城門日日多公事。肯爲衰翁問疾來。</text>
<title>九日敍懷呈陶齋</title>,<text>龍巒當戶媚秋容。吹帽何人興正濃。黃菊晚香應有待。病餘共上最高峯。</text>
<title>九日敍懷 三首。呈牧隱。</title>,<text>去年重九鵠峯東。佩酒登高從我公。臥病如今龍首下。無人喚起一衰翁。</text>
<title>九日敍懷 三首。呈牧隱。 其二</title>,<text>牧翁醉裡愛逃禪。因說楞嚴是妙蓮。我亦年來忘世事。願承明敎斷諸緣。</text>
<title>九日敍懷 三首。呈牧隱。 其三</title>,<text>龍首山前東院西。已將生計結安居。香山居士眞堪笑。晚歲區區學佛書。</text>
<title>復賦前韻</title>,<text>高會雖云吾道東。肯將衰朽間諸公。頹然木枕茅簷下。枉寄新詩謝牧翁。</text>
<title>復賦前韻 其二</title>,<text>誰向曹溪學坐禪。曾從相附看紅蓮。我今未赴楞嚴會。隨喜他時有勝緣。</text>
<title>復賦前韻 其三</title>,<text>萬事吾今已謝除。投閑便合愛山居。相公豈肯逃禪去。猶恐君王有簡書。</text>
<title>呈牧隱</title>,<text>上瀨扁舟一葉浮。梵王宮在碧江頭。黃驪西北吾歸處。準擬春風共勝遊。</text>
<title>呈許埜堂 琮</title>,<text>老去沈痾未易醫。更因灸炷出門遲。堂前甘菊開無數。倍憶先生泛酒時。</text>
<title>乞菊一絶呈葵軒</title>,<text>新居未暇種黃花。況是重陽病裡過。安得軒前金蕊嫩。吹香細嚼瘠沈痾。</text>
<title>謝葵軒惠菊</title>,<text>秋深門巷鎖苔花。除却葵軒孰肯過。枉寄寒叢情更重。小牕相對滌煩痾。</text>
<title>呈詔書誥命兩副官人</title>,<text>遠頒天詔海東頭。馹騎悤悤去不留。誰謂小邦居僻陋。使華來往亦風流。</text>
<title>呈詔書誥命兩副官人 其二</title>,<text>天眷偏深雨露渾。歌聲亦是感皇恩。明朝宣室應前席。須記三韓父老言。</text>
<title>對菊憶葵軒 菊是葵軒所寄</title>,<text>朱朱白白與黃黃。共一盆中滿院香。宛對玉人茅屋裡。不知身臥一藜床。</text>
<title>對菊憶葵軒 菊是葵軒所寄 其二</title>,<text>故人誠信病中知。此是前賢一句詩。不獨有時頻問訊。每將嘉惠慰衰羸。</text>
<title>雪後走筆。邀曾吾，子安。</title>,<text>雪滿松都獨倚闌。鵠峯如畫眼前看。柴扉半掩明斜照。乘興無人訪戴安。</text>
<title>雪後走筆。邀曾吾，子安。 其二</title>,<text>挑盡寒燈坐夜闌。牕前雪月共誰看。新詩美酒非吾有。苦憶曾吾與子安。</text>
<title>雪後走筆。邀曾吾，子安。 其三</title>,<text>邇來車馬滿門闌。氣色應非舊日看。誰向世途求伴侶。不如歸去臥淮安。</text>
<title>送光州朴奉翊</title>,<text>乞得魚符奉老親。光州風俗可還淳。遙知永日甘棠下。靜坐平反一笑春。</text>
<title>送光州朴奉翊 其二</title>,<text>光州南國最雄藩。耆舊風流今尙存。請念坡翁詩一句。訟庭無事數開尊。</text>
<title>戲呈仲晦先生</title>,<text>在公夙夜意無他。天地神祠賚與多。一馬二僮衝雨雪。何如高臥眄庭柯。</text>
<title>戲呈仲晦先生 其二</title>,<text>睡覺西牕正落暉。龍巒晴雪更離離。柴門茅屋亦佳景。自愧老夫無好詩。</text>
<title>九日呈陶隱</title>,<text>九日登高孰與期。龍山如畫入牕扉。但嫌病久難扶杖。陶隱將誰上翠微。</text>
<title>送兄巖天澤上人</title>,<text>自識吾師已十年。幾回相訪躡雲煙。從今獨往安和路。却望兄巖正渺然。</text>
<title>送兄巖天澤上人 其二</title>,<text>伽倻南畔伯巖山。中有兄巖紫翠間。淨几明牕塵事少。筆端蘭竹發天慳。</text>
<title>約諸公餞陶隱於雙淸亭。以病未赴。以詩謝之。</title>,<text>菊花開遍酒盈巵。願與諸公話別離。堪恨老夫衰病甚。雙淸亭上負佳期。</text>
<title>訪中菴於甑山寺不遇</title>,<text>淺山松末有僧家。過了淸川一徑斜。此是吾兒讀書處。夜深情話落燈花。</text>
<title>訪中菴於甑山寺不遇 其二</title>,<text>思與高人對榻眠。悠悠跨馬夕陽邊。吾生萬事每如此。安用相違苦悵然。</text>
<title>賀陶隱諫議</title>,<text>陶隱文章有所須。還從左掖得鳧趨。君看衮衮龍喉相。摠是年前諫大夫。</text>
<title>發京日書陶齋</title>,<text>一馬二僮風雪惡。千山萬水道途賖。只應夜夜江湖夢。還訪靑門陶隱家。</text>
<title>呈圃隱行次</title>,<text>孤墳遠在永州外。匹馬年來拜掃稀。衣錦晝行何敢擬。白頭南望淚沾衣。</text>
<title>雪霽訪埜堂</title>,<text>雪後尋詩訪埜堂。相携入室酒盈觴。平生每笑山陰客。霽景銜杯興㝡長。</text>
<title>雪霽訪埜堂 其二</title>,<text>飮酒論文復幾多。百年光景半消磨。黃花已老何𪚥及。雪月無辭一再過。</text>
<title>呈隣丈崔諫議</title>,<text>遷居幸近里仁居。準擬過從興有餘。只恨老夫多病久。未能扶杖到階除。</text>
<title>復賦前韻</title>,<text>春深無客訪僑居。林鳥相呼午睡餘。老去詩隨情漫興。病來愁托酒消除。</text>
<title>復賦前韻 其二</title>,<text>臥病蓬蒿滿索居。固窮原憲食無餘。強扶衰憊將安往。世事吾今已掃除。</text>
<title>陶隱學士榮親席上韻</title>,<text>秋來病骨稍寧康。也忝華筵共詠觴。座主少年腸作錦。家尊垂老頰浮光。</text>
<title>狀元古軒榮親席上作</title>,<text>自從丁亥旣同盟。到處偏承委曲情。更覺吾兒緣分厚。狀元門下作門生。</text>
<title>狀元古軒榮親席上作 其二</title>,<text>甲第華筵舞袖斜。遁夫此句豈虛誇。醉歌玉筍爲誰舞。三峴前頭學士家。</text>
<title>寄東亭 時東亭。扈從在南京。</title>,<text>功名十載竟何成。病起江濱白髮生。佇立東皐更回首。三峯如畫是王京。</text>
<title>次韻呈子虛先生</title>,<text>自恨求田問舍遲。蕭條逕路草離離。故人休道無情興。臥疾年來懶作詩。</text>
<title>呈陶隱 請示詩</title>,<text>燈前暫讀子安詩。目視昏花未易知。更向明牕閑點檢。殷勤借示慰衰遲。</text>
<title>呈陶隱 請題詩遁村卷</title>,<text>記後題詩不可遲。遁村深處有歸期。蟻床長日無人問。聊復高聲讀記詩。</text>
<title>呈陶隱 附次韻 陶隱 次請示詩</title>,<text>嶺海三年謾賦詩。遣懷寧復冀人知。若加斤削猶堪讀。只恐先生下手遲。</text>
<title>呈陶隱 附次韻 陶隱 次請題詩遁村卷</title>,<text>求田問舍愧吾遲。富貴從來不可期。好向遁村消日月。李先生記子虛詩。</text>
<title>寄忠州使君李東隱</title>,<text>中原東望萬重雲。別後秋光已向分。惠愛皆稱今太守。疏狂應說舊參軍</text>
<title>呈原功相國 三首○其一賀新除三宰</title>,<text>遁村多病關門日。相國新除喝道秋。老子賀情非止此。黑頭過了鳳池頭。</text>
<title>呈原功相國 三首○其一賀新除三宰 其二</title>,<text>山南山北路縈回。扶杖衰翁幾往來。半夜敲門殊不惡。月庭相對共銜杯。</text>
<title>呈原功相國 三首○其一賀新除三宰 其三</title>,<text>同年兩榜幾公卿。獨有原功問死生。一軸新詩常在目。病中聊復讀高聲。</text>
<title>題楊根李使君郡齋</title>,<text>吾生幾度過楊根。每見柴荊掩縣門。始識使君敷政化。相望煙火起山村</text>
<title>送幻菴寄羅州判官</title>,<text>幻菴長老早忘機。豈意如今作住持。寄語先生敬相待。退之曾許太顚師。</text>
<title>賀李次點擢進士</title>,<text>咄嗟熱飯豈華筵。謂語陶翁不計錢。明日堂前仙桂發。更將新酒醉陶然。</text>
<title>賀李次點擢進士 其二</title>,<text>家訓傳來轉逼眞。世間兒子謾勞神。卽今十五能詩賦。誰是當年第五人。</text>
<title>李右使家醉後作錄呈</title>,<text>甲第深深酒滿尊。琵琶一曲日將曛。歸來茅屋寒燈下。只是孤懷在令君。</text>
<title>寄同年崔散騎</title>,<text>淸河本自愛衰翁。五馬嘗求急難中。尺地如今還往寘。只緣出處不相同。</text>
<title>寄同年崔散騎 其二</title>,<text>厭貧求富是人情。何怪交游棄老生。獨掩柴關欹枕臥。龍巒依舊入簷楹。</text>
<title>晚晴</title>,<text>晚晴溪水振風涼。屋上峯陰半入墻。滿眼新詩收未得。一枝花月送淸香。</text>
<title>贈李先生吉祥 先生爲揚廣道元帥府知事。時元帥玩兵。爲賊所敗。</title>,<text>倭寇焉能犯海村。元戎重臥不開門。幕中參佐雖云衆。未似先生藥石論。</text>
<title>丁卯歲季夏。臥病呈牧隱先生。</title>,<text>換甲年來百病攻。臥經三伏及秋風。香山居士應無恙。我欲先歸兜率宮。</text>
<title>次諸賢韻。賀李亞元之直。次寄乃翁遁村次述懷。三首○牧隱</title>,<text>殿上傳臚日色新。賜花香動滿街春。君心未必知吾恨。恨不前頭更有人。</text>
<title>次諸賢韻。賀李亞元之直。次寄乃翁遁村次述懷。三首○牧隱 其二</title>,<text>遁村長歎世情新。病樹前頭幾度春。今日好懷開盡未。一郞猶是可憐人。</text>
<title>次諸賢韻。賀李亞元之直。次寄乃翁遁村次述懷。三首○牧隱 其三</title>,<text>種種年來白髮新。夢中猶記曲江春。文章未必能經國。厚祿深慙荷主人。</text>
<title>次李太常韻。賀李遁村子之直登第。三首○圃隱</title>,<text>遁村三子鳳毛新。伯氏先攀桂苑春。莫道飛揚只如此。君王仄席讀書人。</text>
<title>次李太常韻。賀李遁村子之直登第。三首○圃隱 其二</title>,<text>問學吾門藻思新。題名榜眼少年春。不村幸遇文明代。愧殺當時第一人。</text>
<title>次李太常韻。賀李遁村子之直登第。三首○圃隱 其三</title>,<text>錦衣南去彩衣新。堂上雙親鬢尙春。生子當如李家子。丁寧題語廣陵人。</text>
<title>次同年李典像韻。賀同年李遁村之子之直登第。小詩。二首○惕若齋</title>,<text>黃金榜上姓名新。指李家中雨露春。更使兩郞登甲第。夫人應得大夫人。</text>
<title>次同年李典像韻。賀同年李遁村之子之直登第。小詩。二首○惕若齋 其二</title>,<text>麻衣換得錦衣新。斷織高堂一笑春。爲報廣陵須洗眼。丙科人後乙科人。</text>
<title>同年李遁村長子之直擧進士第二名。仲子之剛應監試第六名。眞希世之盛事。今日率之歸家。復用前韻以爲贐行。</title>,<text>與君交契免如新。共步蟾宮廿六春。衣錦兩郞隨杖屨。一時歆艶屬吾人。</text>
<title>次韻賀新榜眼李之直。二首○柳巷 韓脩</title>,<text>狄門桃李幾番新。不似乾坤萬物春。自古文章憎命達。喜君天合不違人。</text>
<title>次韻賀新榜眼李之直。二首○柳巷 韓脩 其二</title>,<text>積德之門慶事新。亞元名動禮闈春。二郞眊𥊀應天意。來榜榮親要有人。</text>
<title>謝遁村送新米</title>,<text>漢江江上又秋風。高臥黃雲靄靄中。玉粒分來問何意。秪應惱殺未歸翁。</text>
<title>贈李浩然</title>,<text>強揩病目讀韓文。擬向殘年敎子孫。最是一篇原道在。且從格物更燖溫。</text>
<title>李浩然送唐詩。以詩答之。二首</title>,<text>漢山南望路逶迤。有底花時久別離。二月已過三月盡。苦吟多是憶君詩。</text>
<title>李浩然送唐詩。以詩答之。二首 其二</title>,<text>令子傳書慰所思。仍携數帙盛唐詩。杜門終日高聲讀。人道陶齋一段奇。</text>
<title>過廣州。憶李浩然。時在川寧之江村。</title>,<text>一年兩過漢山邊。復憶吟詩李浩然。宦路向來翻覆甚。好將身世付漁船。</text>
<title>次李浩然韻 浩然寓居川寧道美蘭若○惕若齋</title>,<text>衡門茅屋可棲遲。秋色山光共陸離。終日無人來剝啄。倚牕閑和浩然詩。</text>
<title>次李浩然韻 浩然寓居川寧道美蘭若○惕若齋 其二</title>,<text>觸熱常嫌畏日遲。秋來病骨尙支離。睡餘懶向南牕下。讀破韓文與杜詩。</text>
<title>次李浩然韻 浩然寓居川寧道美蘭若○惕若齋 其三</title>,<text>隔江秋日憶心知。朝夕無端爲賦詩。短棹何時窮兩岸。翠巖無處不幽奇。</text>
<title>哭李浩然 三首○圃隱</title>,<text>高才見忌古如斯。當日憐君兩鬢絲。賴有蘭孫慰人意。誰言天道是無知。</text>
<title>哭李浩然 三首○圃隱 其二</title>,<text>屈指論交三十年。淸談幾度共燈前。白頭失此知心友。誰謂無從涕泫然。</text>
<title>哭李浩然 三首○圃隱 其三</title>,<text>華山西畔雪漫天。驢背高吟興渺然。留得詩名配郊島。當時句句盡堪傳。</text>
<title>贈襄陽李使君</title>,<text>千古襄陽景物新。使君年少有佳聲。已令民戶知慈愛。生子當年李作名。</text>
<title>贈襄陽李使君 其二</title>,<text>都門楊柳正依依。行到天涯識者稀。得被使君靑眼顧。蕭然病榻亦生輝。</text>
<title>題昌寧不日樓</title>,<text>樓上風微日正長。薔薇花謝樹陰涼。怪來爽氣淸人骨。新竹千竿已過墻。</text>
<title>題祥原郡</title>,<text>花木成陰更有樓。桑麻翳翳一區幽。朱輪當日無遺愛。羞向居民話舊遊。</text>
<title>附次韻○本集。作送安少監按廉入城廻。次田起居韻。○丁酉○李穡</title>,<text>車旆重過海上城。逢人爲說鄙夫名。秋來不耐鱸魚興。搔首風塵大瘦生。</text>
<title>附次韻○本集。作讀田鄭二先生詩。次其韻。○丁酉○李穡</title>,<text>束髮宦遊今白髮。上章乞退已知時。如何剩着紅顏語。惹得諸公數首詩。</text>
<title>贈金海妓玉纖纖</title>,<text>海上仙山七點靑。琴中素月一輪明。世間不有纖纖手。誰肯能彈太古情。</text>
<title>贈金海妓玉纖纖 附次韻○本集。作昔宰相壄隱田先生爲雞林判官時。有贈金海妓玉纖纖云 在上 後十餘年。壄隱來鎭合浦。時纖纖已老矣。呼置左右。日使之彈琴。余聞之。追和其韻。題于壁上。四絶 鄭夢周</title>,<text>此生何日眼還靑。太古遺音意自明。十載玉人滄海月。重遊胡得獨無情。</text>
<title>贈金海妓玉纖纖 又次韻○本集。作次金海燕子樓詩三韻。自註。妓玉纖纖者善彈琴。故宰相壄隱田公嘗倅雞林。愛之贈一絶云。在上 公後出鎭合浦。呼置左右。日使彈琴。樓中題詠。多用其事。首篇卽其韻也。權近</title>,<text>玉手纖纖二八春。舞衫羅襪動香塵。文章壄隱琴中趣。能繼高風有幾人。</text>
<title>題合浦營 按輿地勝覽。昌原合浦。在府西十里。</title>,<text>此地前遊僅十春。豈圖來鎭有今晨。壁間拙字知予否。曾是當年下筆人。</text>
<title>夢見東京田判官。曉有府吏告歸者。因寄此。李穡</title>,<text>如何不寄一行書。遠別無端半歲餘。夢裏見君頻款款。定應君夢亦逢予。</text>
<title>送李浩然赴鎭邊幕鄭道傳</title>,<text>十萬貔貅氣勢獰。從容談笑一書生。遙知檄罷高臺臥。蒼海無風月正明。</text>
<title>送李使君集赴合浦幕權近</title>,<text>元戎大旆鎭南陲。入幕嘉賓亦偉奇。自笑少年多慷慨。尊前謾賦送君詩。</text>
<title>寄宋大禪師 在合浦營作李集</title>,<text>年去年來西復東。如今亦在柳營中。賦詩橫槊吾何敢。回首廬山憶遠公。</text>
<title>固城館題詠李仁孫</title>,<text>制敵何須勞遠征。折衝樽俎是長城。耕連海嶠黃雲合。瘴盡倭山白日明。</text>
<title>除夜</title>,<text>年年除夜喜驅儺。雜坐兒童笑語譁。始覺遠遊無興味。寂寥僧榻落燈花。</text>
<title>與葉孔昭。賦靑山白雲圖。四明敬常助敎子</title>,<text>風塵漠漠暗消魂。獨立乾坤日欲昏。一望便知山下路。好携黎杖過雲門。</text>
<title>秋日書懷</title>,<text>秋雨蕭蕭送薄涼。小窓危坐味深長。宦情羈思都忘了。一椀新茶一炷香。</text>
<title>次韻葉孔昭江南四絶</title>,<text>川原花樹染紅藍。橋外遊人酒半酣。家在綠楊深處住。偶隨黃鳥過溪南。</text>
<title>次韻葉孔昭江南四絶 其二</title>,<text>新荷如拭綠浮煙。池館薰風五月天。自喜小窓微雨足。藥畦鋤了又來眠。</text>
<title>次韻葉孔昭江南四絶 其三</title>,<text>雲物凄淸暑氣收。芙蓉露冷滿江秋。便思載酒扁舟去。紫蟹黃柑不外求。</text>
<title>次韻葉孔昭江南四絶 其四</title>,<text>風吹小雪忽崇朝。深坐幽齋酒力消。爲問梅花將動未。水淸淺處想高標。</text>
<title>途中</title>,<text>客懷仍與客裝輕。颯尒薰風滿袖生。一片黑雲携雨去。馬頭山色轉分明。</text>
<title>午涼</title>,<text>兩岸微風柳影移。單衫更好午涼吹。舞雩高興悠然起。誰識征夫恰得詩。</text>
<title>晩宿楡林關</title>,<text>蕭條雞犬數家村。落日涼風客倚軒。山色滿窓庭草綠。居人猶說薛將軍。</text>
<title>午晴</title>,<text>十里雲煙圖畫中。日光野色雨溟濛。午天小雨風吹去。無數靑山與我東。</text>
<title>曉發海濱</title>,<text>殘霞飛丹落江水。宿霧卷碧生洲嶼。回頭魯叟乘桴浮。若煙非煙不知處。</text>
<title>板橋</title>,<text>板橋江畔草如煙。落盡寒潮近午天。隔岸小舟呼不應。漁人分去賣魚錢。</text>
<title>西江</title>,<text>一邊飛雨過山椒。忽覺沙灘漲半篙。日落丘墟無處宿。舟人艤岸索錢高。</text>
<title>良冊驛</title>,<text>小館荒涼人馬稀。亂山深處欲斜暉。怪來郵吏如相識。白飯靑芻慰遠歸。</text>
<title>肅州</title>,<text>日轉簷牙風滿樓。錄陰門外已先秋。人間自是淸涼地。却愧征衫白汗流。</text>
<title>淸明雪。次伯父韻。三首。</title>,<text>凍燕飛來不耐風。雪華吹冷草堂空。裁成白紵還羞澁。誤認淸明歲歲同。</text>
<title>淸明雪。次伯父韻。三首。 其二</title>,<text>憶昔溪橋立晩風。梅花無數映寒空。春深却作楊花看。物態隨時自異同。</text>
<title>淸明雪。次伯父韻。三首。 其三</title>,<text>雪色肌膚萬玉妃。瑤臺宴罷欲斜暉。應知人世春光好。趁取淸明駕鶴歸。</text>
<title>夜坐有感 七首</title>,<text>草堂燈火絶煩囂。入夜都忘涉獵勞。忽得唐詩參李杜。更將秦史斬斯高。</text>
<title>夜坐有感 七首 其二</title>,<text>天下紛紛衆口囂。何人能息我民勞。臥看滄海風濤壯。擬掛雲帆萬丈高。</text>
<title>夜坐有感 七首 其三</title>,<text>丈夫志氣本囂囂。再造乾坤豈是勞。擊柱已萌烹狗禍。始知圯下素書高。</text>
<title>夜坐有感 七首 其四</title>,<text>車馬紛紛日夜囂。縱成功業亦云勞。世間萬事眞棋局。妙手無如不著高。</text>
<title>夜坐有感 七首 其五</title>,<text>森森綠樹鳥猿囂。欲試昌黎陟降勞。上了㝡尖還大笑。不如平地望嵩高。</text>
<title>夜坐有感 七首 其六</title>,<text>盪盡風騷更不囂。雕龍畫虎是徒勞。文非西漢未爲古。詩到建安方是高。</text>
<title>夜坐有感 七首 其七</title>,<text>却掃柴門誰敢囂。閑中尤覺昔年勞。夜來小雨風吹去。更喜春畦芽漸高。</text>
<title>夏四月。將抵京應擧。行次水原。奉次伯父贈行詩韻寄呈。</title>,<text>客裏風吹滿袖塵。黃鸝聲遠故園春。從今漸近人間路。却恐靑山不我親。</text>
<title>夏四月。將抵京應擧。行次水原。奉次伯父贈行詩韻寄呈。 其二</title>,<text>好夢先歸輦路塵。滿城桃李正誇春。懸知伯父詩多讖。趁取花時慶老親。</text>
<title>初場</title>,<text>單騎初辭獨七房。崇文館下集諸郞。路逢丁亥三場首。默賀皇天表吉祥。</text>
<title>中場</title>,<text>黃河天上落中原。勢似奔雷誰敢捫。忽有鯉魚飛得過。龍門蕩蕩是天門。</text>
<title>終場</title>,<text>東方世敎儘悠悠。箕子封來又幾秋。禹範九疇明似日。蒼生萬古倚洪休。</text>
<title>次閔童子詩韻。因題興王寺。名慶生</title>,<text>落筆生風句法新。妙齡才過十三春。棘園前日如相遇。知我難爲第一人。</text>
<title>次閔童子詩韻。因題興王寺。名慶生 其二</title>,<text>晩入招提發興新。野花啼鳥對殘春。吾生只有尋山癖。莫厭頻來問主人。</text>
<title>完山南樓小酌。呈按部崔仲淵。</title>,<text>樓壓溪山已絶奇。半邊白雨更催詩。一杯又與先生共。政是狂生發興時。</text>
<title>讀春秋</title>,<text>獲麟當日涕霑襟。借魯明王筆力深。三傳異同吾已廢。伊川心是聖人心。</text>
<title>歲戊子。陪李政丞 凌幹，李密直 公秀。進賀天壽聖節。今以會試之故。得爲書狀。奉謝恩表馳馹赴都。東八站路上。因懷二公。吟成短章。</title>,<text>長身瘦鶴聳秋空。忠宣吐蕃知至忠。壺氷讓淸蘖讓苦。位至冢宰稱陰功。</text>
<title>夜行</title>,<text>雪滿山川照眼明。朝王心急更宵行。誰憐書狀衣裘薄。凍合玉樓方粟生。</text>
<title>通州</title>,<text>一水沄沄向海流。不知何日到吾州。鎭江有箇圓山在。好逐春潮動我舟。</text>
<title>通州 其二</title>,<text>南國珠犀入帝都。畫舡無數照通衢。宮中近日軍機少。壁上新粧山海圖。</text>
<title>通州 其三</title>,<text>我本高麗一鄙材。苦寒偕計豈徒哉。早知中國曾靑用。故把文章起釣臺。</text>
<title>卽事</title>,<text>鹿鳴歌罷向燕山。驕馬蹄翻塞日寒。只有寸心如古井。湛然無處動波瀾。</text>
<title>北京</title>,<text>去冬風雪謁鷄林。客興無端一動吟。珥筆有人曾嘆賞。不知何處更相尋。</text>
<title>途中</title>,<text>白雨隨風忽逐人。馬蹄飛電疾如神。須臾便覺千山過。平野牛羊草色新。</text>
<title>開州站</title>,<text>遼孼窮投海上山。時時鼠竊犯津關。百年四海淸如鏡。石堡連雲聳翠寒。</text>
<title>博州江</title>,<text>山深何處是眞源。白帝秋風欲斷魂。一帶綠波淸到底。釣魚人語月黃昏。</text>
<title>興義站猪灘</title>,<text>水淸石出兩山間。行數游魚照見顏。今日東歸非昨日。中朝內翰跨飛鸞。</text>
<title>途中</title>,<text>峯巒回抱澗溪長。一路縈紆又夕陽。得出此山天更闊。一江煙月是吾鄕。</text>
<title>途中 其二</title>,<text>馬上悠悠野趣長。酒徒當日數高陽。老親無恙江山靜。有夢何曾到帝鄕。</text>
<title>途中 其三</title>,<text>飮中有味最深長。三斗朝傾似汝陽。卯酒自然醒不得。人間到處醉爲鄕。</text>
<title>詠史</title>,<text>仲舒三策最精醇。西漢文章有幾人。百世爲師工獨對。餘芳䞉馥洒靑春。</text>
<title>詠史 其二</title>,<text>劉蕡當日眼應枯。廟祀如今諫大夫。熏腐何知傾漢室。諸公得意總含糊。</text>
<title>舟過南江</title>,<text>江上風微舟自橫。紛紛無日斷人行。偶然記得春潮句。林外鳥啼三兩聲。</text>
<title>過三角山</title>,<text>少年挾冊寄僧窓。靜聽飛泉洒石矼。遙望西崖明歷歷。數聲鐘向夕陽撞。</text>
<title>過三角山 其二</title>,<text>高揷中天萬仞靑。松風颯颯欲搖星。當年飛上崔嵬頂。俯視山腰擊迅霆。</text>
<title>過三角山 其三</title>,<text>欲將馬迹遍中原。半道歸來日未昏。聞有華山仙掌側。巨靈擘處立高根。</text>
<title>過三角山 其四</title>,<text>長松影裏讀東坡。定水高談似決河。更把松明燒作炬。煙煤滿面夜如何。</text>
<title>是歲春。密直宰相尹之彪爲謝恩。使予忝書狀官赴都。金郊途中。</title>,<text>鵠峯蒼翠屢回頭。去魯遲遲又一秋。縱得錦還將底用。白雲深處寄菟裘。</text>
<title>屺嶺</title>,<text>屺嶺崔嵬直上天。行人流汗似噴泉。又從羅漢堂前過。飛錫神通直幾錢。</text>
<title>途中</title>,<text>渡水登山似舊游。汗流走馬欲何求。途中冷笑無人識。麟閣蝸廬摠一丘。</text>
<title>安州江</title>,<text>一帶淸江滑更凝。小舟恰受數人乘。雖然不日朝東海。且灌平田綠滿塍。</text>
<title>義州</title>,<text>儒衣幾見關城吏。使節重爲書狀官。百尺江樓高突兀。落霞孤鶩凭闌干。</text>
<title>婆娑府</title>,<text>馳馹中原第一程。滿天雲薄耿明星。長吟豈獨華夷辨。誠意關中夢已醒。</text>
<title>沙河</title>,<text>灤河天上注東南。揷木成橋水似藍。上有馬蹄飜碧玉。觀光請祝聖人三。</text>
<title>通州</title>,<text>翰林供奉出高麗。祗有虛名世所知。自念斸窓時已近。汗流洽背向京師。</text>
<title>東嶽廟</title>,<text>祕殿沈沈自一天。殊形異狀盡神仙。門前車馬何時絶。丐福營生摠可憐。</text>
<title>途中</title>,<text>車馬飛塵陣陣來。通州米斛似山堆。誰知使者求花石。帆影隨風海上回。</text>
<title>思鄕</title>,<text>熊津水白山如畫。馬邑山靑水似襟。瘦竹一林無恙否。遠遊塵土滿簪巾。</text>
<title>對雨書懷</title>,<text>崇文岡下小茅齋。記取閑中事事佳。小雨半山涼滿榻。高吟只有野僧偕。</text>
<title>偶書</title>,<text>種下田疇狼莠生。風吹雨潤共靑靑。分明有箇農家眼。天道由來祗窈冥。</text>
<title>夏日</title>,<text>喬木當軒送薄涼。却思逃暑在池塘。箇中只欠纖纖手。調送花瓷白雪漿。</text>
<title>游橋門訪諸公</title>,<text>綠槐陰裏讀題名。髣髴年前挾冊行。誰識翰林新應奉。欲隨諸子趁鐘聲。</text>
<title>曉雨</title>,<text>曉來風雨灑微寒。簷溜聲中客夢殘。似聽吾家春酒熟。槽床一夜滴金盤。</text>
<title>卽事</title>,<text>北寺道人樂自足。南家儒者閑有餘。出門相見不相語。肝膽方知楚越如。</text>
<title>有感</title>,<text>風滿江淮起怒濤。濤聲若鬪戰聲鏖。論兵已到詩書將。甚欲關門讀六韜。</text>
<title>迎丁祭御香。自上都至。</title>,<text>建德門前一騎塵。百官袍笏禮容新。明明神化如天日。照向陰山萬世春。</text>
<title>承中書省差。接駕途中。</title>,<text>難水天高已早霜。龍門南畔又新涼。鸞輿順動時巡狩。自是都人北望長。</text>
<title>駕前捧果盤</title>,<text>仙果堆盤照日光。翰林供奉苧衫涼。飛龍小駐天顏動。細細風傳鷄舌香。</text>
<title>入城</title>,<text>萬騎飛塵滿鳳城。迎門笑語見眞情。街頭爭唱天山曲。可見人人樂大平。</text>
<title>絶句</title>,<text>玉堂高處絶塵埃。白日淸風動綠槐。一揖長官終日坐。數聲啼鳥滿庭苔。</text>
<title>楡關小憩。寒松禪師沽酒。</title>,<text>寒風吹雪滿楡關。氷結疏髥馬不前。賴有吾師三昧手。破囊擎出醉鄕天。</text>
<title>次韻送鄭寓員外謁告省親</title>,<text>馬蹄踏雪大於杯。馳向天涯亦快哉。八十親年今又七。豈容他事上心來。</text>
<title>選席獨詠</title>,<text>富貴何人嫌苦逼。賢愚自昔愛標題。尊親抹却他名字。大膽由來似滑稽。</text>
<title>初拜諫議入直</title>,<text>曾聞諫院有題名。今日茫然感愧生。千古陽城高義在。令人還憶魏玄成。</text>
<title>呈巽亭大諫</title>,<text>兩榜聯翩綴美名。先君年尙少先生。如今更媿磨肩句。足見兒童項領成。</text>
<title>送定慧瑚大禪師。得菴字</title>,<text>機鋒不借中人上。道韻難磨北斗南。欲識吾師眞活計。江風松月一茅菴。</text>
<title>送定慧瑚大禪師。得菴字 其二</title>,<text>屐留夏雪長吹北。錫卓秋鴻不到南。何用更過蔥嶺去。算來天下小於菴。</text>
<title>送定慧瑚大禪師。得菴字 其三</title>,<text>昔也非來今豈去。偶然從北却還南。諸公不用勤相送。且擧吾言問拙菴。</text>
<title>送安少監按廉入城廻。次田起居韻。</title>,<text>車旆重過海上城。逢人爲說鄙夫名。秋來不耐鱸魚興。搔首風塵大瘦生。</text>
<title>與同年李注書夜飮次韻</title>,<text>宣醞如波夜正長。注書相對共燈光。省中故事今猶昔。不覺頹然醉一場。</text>
<title>閏月邀閏重九之會</title>,<text>官況仍將野趣長。詩壇酒席幾重陽。無心更落牛山淚。且問將軍戰馬場。</text>
<title>雨後紅樹可愛。次韻賦之。</title>,<text>雨過秋山葉落多。最憐錦上更添華。至今膾炙楓林句。始驗紅於二月花。</text>
<title>送梁判官赴朔方兵馬使幕。次韻。</title>,<text>儒冠十載走神州。匹馬從戎亦壯游。爲問尹碑今在否。送君拈起古人愁。</text>
<title>在告一月入直。聞巽亭請退有作。次韻。</title>,<text>四海能詩南巽翁。仙風道骨壓喬松。士林不可無冠冕。我欲追公借一封。</text>
<title>聞鄭正言談晉州行樂之美。因起宦游之興。</title>,<text>晉陽山水久知名。競秀爭流氣像淸。幕府日長宜坐嘯。何人爲我好謀成。</text>
<title>讀田鄭二先生詩。次其韻。</title>,<text>束髮宦游今白髮。上章乞退已知時。如何剩著紅顏語。惹得諸公數首詩。</text>
<title>卽事</title>,<text>頭上冠巾異衆流。街童巷婦望歸周。何時倒落無人見。細履樊川雨後秋。</text>
<title>詠雪</title>,<text>松山蒼翠暮雲黃。飛雪初來已夕陽。入夜不知晴了未。曉來銀海冷搖光。</text>
<title>自詠</title>,<text>頭上冠巾迥出群。省中衙罷已斜曛。黃封酒氣猶熏骨。諫草成來控大君。</text>
<title>夜投平澤宿。明日早行。</title>,<text>渡水黃昏入小村。樹林陰翳掩柴門。五更蓐食登前路。回首遙岑上曉暾。</text>
<title>又賦一絶</title>,<text>母子分離情可見。光陰代謝數難逃。隨親更向松京去。天地洪恩此一遭。</text>
<title>入京</title>,<text>天光日色共舒長。十萬家中喜氣揚。肅拜歸來心更快。白頭老母在高堂。</text>
<title>卽事</title>,<text>日落三商路欲迷。一痕斜月在溪西。不嫌草露霑衣濕。有興携琴欲訪嵇。</text>
<title>詠月</title>,<text>憶年八九學堂游。似鏡如鉤誦不休。中歲始知眞樂處。躍金沈璧岳陽樓。</text>
<title>詠月 其二</title>,<text>坐久池臺唯月明。箇中身世十分淸。無從惹起塵間意。更把何心念事生。</text>
<title>直廬卽事</title>,<text>中官不出口宣稀。長日深宮漏刻遲。閑殺銀臺新學士。午眠纔罷更題詩。</text>
<title>讀賈誼傳</title>,<text>一卷新書誤賈生。玉韜金甲漢公卿。南游賴是知音在。舟過湘流弔屈平。</text>
<title>題朴中書詩卷 名絢</title>,<text>秋水無波心本虛。粲然奎璧映天書。文章流出無窮盡。裁詔時時五色舒。</text>
<title>題朴中書詩卷 名絢 其二</title>,<text>欲降詩敵壁先開。四海神交麴秀才。一詠一觴應數數。秋風吹動菊花杯。</text>
<title>送鄭知事赴朔方萬戶府</title>,<text>詩書元帥柳營開。更得參軍倚馬才。長白山前水泉好。遙知降虜款關來。</text>
<title>送鄭知事赴朔方萬戶府 其二</title>,<text>壁山柵水欲偸生。不識堯天有太平。好說吾王非好事。爲渠來築受降城。</text>
<title>夢見東京田判官。曉有府吏告歸者。因寄此。</title>,<text>如何不寄一行書。遠別無端半歲餘。夢裏見君頻款款。定應君夢亦逢予。</text>
<title>寄順興府使崔侍御 安穎</title>,<text>侍御先生似秋水。淸光欲洗衆人迷。何當更作聯裾客。我有胸中萬斛泥。</text>
<title>寄安常侍 輯</title>,<text>三安繼起振斯文。伯仲俱亡季氏存。壽夭在天休更問。安心奉母送寒溫。</text>
<title>寄嚴光圓禪師</title>,<text>窮年宿火懶殘芋。盡日淸香智者書。寄語密城髥太守。不妨携酒到精廬。</text>
<title>次韻</title>,<text>朝來徙倚仰山亭。萬壑煙昏雨意成。忽被海風吹半捲。箇中眞態自難名。</text>
<title>次韻</title>,<text>長風吹我上瑤臺。海闊天遙萬里開。不用振衣仍濯足。似聞笙鶴駕雲來。</text>
<title>曉發齋宮</title>,<text>萬丈玄壇夜氣淸。綠章才奏澹忘情。歸鞍滿載長生福。拜獻吾君作大平。</text>
<title>重過禪原寺。途中望海雲堂。</title>,<text>岧嶢金碧鎖嵐光。八部龍天信渺茫。獨有小窓堪靜坐。杏村居士海雲堂。</text>
<title>渡甲串。宿通津縣人家。</title>,<text>下船騎馬傍山崖。落日遠尋林外家。自擬昂昂如野鶴。奈何行色趁昏鴉。</text>
<title>送觀禪師歸淸涼</title>,<text>平生不識釋迦文。只愛高僧遠世紛。更說淸涼山水好。葛巾何日訪孤雲。</text>
<title>送觀禪師歸淸涼 其二</title>,<text>知師飛錫過靑龍。爲報平安宴晦翁。世故溺人須省取。扶蘇山下又秋風。</text>
<title>寄蓮花禪師 夫牧</title>,<text>直指人心不用文。藏經題目儘紛紛。小窓出定無餘事。坐對長空萬里雲。</text>
<title>寄脩上人</title>,<text>宴晦山人今若何。身心已付爍迦羅。淸風太守渾閑事。學唱曹溪一曲歌。</text>
<title>早春寄呈伯父</title>,<text>草色靑靑柳色黃。尋春日日祗顚狂。丁寧莫遣花開盡。花欲開時興最長。</text>
<title>奉和益齋先生詩韻 九首</title>,<text>通津山下聚文星。賓主高談萬事輕。豈料時人能具眼。已將地勢指東傾。</text>
<title>許文敬珙，李判樞尊庇。俱以征東事出慶尙道。共訪同年秀才朴𪚥於宜春田舍。各留詩一篇。</title>,<text>登科一去臥雲邊。槿作藩籬竹作椽。不是題詩留壁上。誰知廊廟有同年。</text>
<title>洪南陽奎。聞妙蓮無畏國師善吹笛。自袖中笒。入方丈請之。師爲作數弄。</title>,<text>國師誰道笛家師。見客朝來始一吹。爲報沙彌莫驚怪。此中消息不開伊。</text>
<title>宋樞相和過華嚴云具僧統於興王寺。具欲觀其弄杖。宋幅巾躍馬。爲之移日。</title>,<text>齷齪誰如此老奇。傷心暮雪與朝絲。一生豪氣難藏得。逢着高僧爲作嬉。</text>
<title>雪後寄林椽 名傑。江南人。</title>,<text>西湖鏡淨倒靑山。和靖梅花照水寒。應對鵠峯峯上月。想看疏影問平安。</text>
<title>奉和座主陽坡先生北山途中所作</title>,<text>萬仞危峯杳靄間。洞中風露鬢毛寒。一丘一壑平生趣。坐對靑山興未闌。</text>
<title>奉和座主陽坡先生北山途中所作 其二</title>,<text>四面靑山屋數間。松聲更雜水聲寒。老僧不識何心者。高臥林泉歲月闌。</text>
<title>奉和座主陽坡先生北山途中所作 其三</title>,<text>喜怒紛然用舍間。賢愚役役費炎寒。高人處世忘情久。軒冕山林一夢闌。</text>
<title>次金同年前後所寄詩韻 其三</title>,<text>梅花自早菊花遲。一種淸香各得時。宇宙有君天所命。行藏且莫苦尋思。</text>
<title>次金同年前後所寄詩韻 其四</title>,<text>風騷蕩盡寂無聲。沈宋浮華鮑謝淸。今古詩家誰健步。且敎李杜獨齊名。</text>
<title>寄嚴光圓大禪師</title>,<text>高吟夜雪詞林倒。痛飮春風酒瓮空。却被禪心作魔障。數年跌坐亂山中。</text>
<title>方家丞馳報官軍得西京喜而志之</title>,<text>一騎西來疾似星。緣街大叫得西京。九重半夜天顏動。頃刻懽呼已滿城。</text>
<title>聞賊平有感</title>,<text>至元天子罷兵機。朔雪炎天入舜衣。造物戲人堪一笑。春風處處落花飛。</text>
<title>又賦</title>,<text>攬轡三經按察行。山村海國摠知名。如今更比年前好。爲是鄕閭晝錦榮。</text>
<title>又賦 其二</title>,<text>先生精意可通神。代祀頻年作使臣。鳳曆綿綿千萬載。願將餘福丐吾民。</text>
<title>寄嚴光圓公</title>,<text>風月三生磨不盡。乾坤萬事算來空。掛冠何日尋公去。一笑溪山活畫中。</text>
<title>寄密城李同年</title>,<text>暮雲春樹費懷思。岸幘江山獨立時。乞郡來秋吾欲去。淸香畫戟共論詩。</text>
<title>聞李生誦伯亶詩。欣然次其韻。七首 其四 新居卽事</title>,<text>子谷煙霞迷後嶺。烏村風雨暗前山。請君莫笑馳名者。盡日吟詩也不閑。</text>
<title>聞李生誦伯亶詩。欣然次其韻。七首 其五 贈諸生</title>,<text>雪夜讀書燈似月。春風洒翰硯生波。明經作賦俱無益。聽取門前鳳德歌。</text>
<title>聞李生誦伯亶詩。欣然次其韻。七首 其七 次鄭生送李生詩韻</title>,<text>客裏艱辛搔首吟。人間苦楚同心別。遙知相送鴻山村。垂柳千條愁百結。</text>
<title>端午日。閱舊書。得崔員外小柬。有感而作。</title>,<text>壯志寧容擇險夷。欲將文翰動當時。九泉今日應惆悵。角黍無人爲子炊。</text>
<title>途中 其二</title>,<text>淸遊不許世人知。白水靑林到處奇。小憩夕陽松下石。一壺傾盡獨題詩。</text>
<title>次韻廉郞中詩卷 國寶</title>,<text>門戶如今孰竝雄。家傳黃閤有淸風。郞君莫嘆回溪翅。鵬擊三千道路通。</text>
<title>次韻廉郞中詩卷 國寶 其二</title>,<text>事過誰知一代雄。寂寥黃卷古人風。行雲流水無窮意。獨立乾坤八面通。</text>
<title>次金月塘所寄詩韻 臺卿字仲始</title>,<text>月色波光上下連。先生自是水中仙。世間萬事無如靜。莫掛雲帆海外天。</text>
<title>次金月塘所寄詩韻 臺卿字仲始 其二</title>,<text>水想精神月想容。乾坤高臥是人龍。興雲致雨眞閑事。也任時人說大慵。</text>
<title>次金月塘所寄詩韻 臺卿字仲始 其三</title>,<text>栽種成陰在十年。婆娑已映酒樽前。結茅相傍如無地。我亦歸乘鎭浦船。</text>
<title>次金月塘所寄詩韻 臺卿字仲始 其四</title>,<text>天下如今定幾家。孔明龍臥子陽蛙。月塘獨倚三梧樹。笑殺山河似剖瓜。</text>
<title>次金月塘所寄詩韻 臺卿字仲始 其五</title>,<text>乾坤能幾太平時。學海迷涯宦路岐。縱是此心圓不定。到頭無過討便宜。</text>
<title>慈恩寺。讀玉龍書有感。</title>,<text>四海茫茫共一天。群龍起伏勢蜿蜒。東趨亘古精神聚。奉我蘿圖億萬年。</text>
<title>慈恩寺。讀玉龍書有感。 其二</title>,<text>中壘當年事校讎。高情肯與草玄如。翰林學士尤閑甚。奉勑來看地理書。</text>
<title>讀禁殺內旨</title>,<text>觳觫堂前不忍心。一朝推去及飛潛。生逢堯舜誠難事。更聽漫漫扣角吟。</text>
<title>絶句</title>,<text>山寺暝鍾鳴出雲。山前僧影帶斜曛。依然當日讀書處。萬壑松風終夜聞。</text>
<title>絶句 其二</title>,<text>一燈危坐五更闌。四句長吟一字難。莫道詩工無所用。却勝鍊藥欲乘鸞。</text>
<title>直廬</title>,<text>寒氣侵人徹骨淸。擁衾終夜紙牕鳴。玉堂高處渾忘却。恰似山齋聽雪聲。</text>
<title>直廬 其二</title>,<text>壁尙未泥寒十分。四圍紙帳凍如雲。玉堂學士淸無夢。牕外風聲徹夜聞。</text>
<title>直廬 其三</title>,<text>暮鼓聲中集夕郞。司閽下鑰燭搖光。周廬寂寂寒無火。勑賜上尊聞酒香。</text>
<title>奉謝韓政堂，鄭簽書，韓簽書踏月見訪。</title>,<text>上黨三豪氣味醇。半酣乘興見天眞。貧居寂寂無燈火。賴是柴門月色新。</text>
<title>復用前韻自詠</title>,<text>風味由來似飮醇。世情那得更趨眞。區區祗有丹心在。種種難禁白髮新。</text>
<title>復用前韻自詠 其二</title>,<text>道情時或暫還醇。畫品非關太逼眞。一幅江山相對處。野梅詩興更淸新。</text>
<title>送申中顯赴榮州 仁甫</title>,<text>雪盡江南生早春。一麾行色離風塵。淸香畫戟應多暇。莫惜題詩寄故人。</text>
<title>五十自詠</title>,<text>一壽巍巍冠九疇。行年五十樂忘憂。焚香讀易思無盡。大過從今得免不。</text>
<title>五十自詠 其二</title>,<text>生死彭殤海一漚。況今知命更何虞。靜中大極生天地。不必瀾飜辨有無。</text>
<title>屢遷自詠</title>,<text>龍巒之北鵠峯前。萬戶千門共接連。函丈曾無屋廬子。時從孟母學三遷。</text>
<title>卽事</title>,<text>病骨酸辛又過冬。道根猶淺世情濃。硏朱點易晴窓下。變化分明六位重。</text>
<title>借梅花詩</title>,<text>春來病骨轉辛酸。尙劫東風料峭寒。淸興自知餘少許。吟成一絶借梅看。</text>
<title>少年場</title>,<text>鬪鷄走馬動成群。染翰操觚喜弄文。等是亡羊堪冷笑。寂寥顏巷日將曛。</text>
<title>內願堂監主判曹溪宗事英公。號古樗。所居曰松月軒。於予同庚故人也。請題故賦此。</title>,<text>種在乾坤第一春。蟠桃海上接芳隣。可憐能白能紅者。幾向東風洒錦茵。</text>
<title>內願堂監主判曹溪宗事英公。號古樗。所居曰松月軒。於予同庚故人也。請題故賦此。 其二</title>,<text>萬樹長松翠影重。月華初上更無風。禪窓寂寂涼如水。掛在秋光一片中。</text>
<title>內願堂監主判曹溪宗事英公。號古樗。所居曰松月軒。於予同庚故人也。請題故賦此。 其三</title>,<text>領袖曹溪大福田。錦袍錯落照人天。從容折却華嚴講。半夜君王席更前。</text>
<title>前兩街聰公號無聞。所居南嶽。玄陵書以賜之。求予題贊。謹書三絶。</title>,<text>群山南走勢聯綿。突起唯應蔽瘴煙。欲上雁回峯頂望。何人借我草鞋錢。</text>
<title>前兩街聰公號無聞。所居南嶽。玄陵書以賜之。求予題贊。謹書三絶。 其二</title>,<text>泉水松聲萬壑邊。秋蟲落葉一燈前。上人自有安心處。下却禪床穩穩眠。</text>
<title>前兩街聰公號無聞。所居南嶽。玄陵書以賜之。求予題贊。謹書三絶。 其三</title>,<text>南嶽無聞四字聯。日光星彩絢遙天。晴櫩展閱應多感。一望蒼梧一悵然。</text>
<title>中秋</title>,<text>少年今夜喜相過。長笛高樓月似波。自愧病餘猶健在。呼兒扶策上山坡。</text>
<title>中秋 其二</title>,<text>鬢毛那得似當年。月向中秋五十圓。白兔至今猶擣藥。肯分圭撮救纏綿。</text>
<title>中秋 其三</title>,<text>兒童燒栗逬金丸。細嚼微甘發齒間。雋永始知尤有味。任他羊酪笑酸寒。</text>
<title>中秋 其四</title>,<text>寂寂山扉絶往還。月明如畫欲眠難。相携幸有同年在。陟巚不知風露寒。</text>
<title>重九</title>,<text>與客携壺杜紫微。風流文彩照當時。誰知牧隱登高處。只有黃花一兩枝。</text>
<title>有懷山中蘭若</title>,<text>萬緣俱落爍迦羅。一片可知乾栗馱。想得伽藍趺坐處。須彌月色照婆娑。</text>
<title>有懷山中蘭若 其二</title>,<text>萬丈懸崖松倒生。托根高峻世人驚。淸風明月共蕭洒。老鶴一聲天地淸。</text>
<title>代友人送日本奉使</title>,<text>萬里孤帆背夕暉。碧天無際片雲飛。知君欲補垂衣化。須取扶桑大繭歸。</text>
<title>羸菴爲勝上人題</title>,<text>上人木食草爲衣。身似秋空一葉飛。賴是胸中兵十萬。坐降魔衆破重圍。</text>
<title>爲玗師題璥菴卷</title>,<text>年來欲草子雲玄。日向南牕檢類篇。豈意上人先下手。標題玉部已流傳。</text>
<title>朴密直夫人挽詞 三首○名形</title>,<text>少年里巷喜過從。山北山南路欲窮。夜飮不知香篆盡。閨門寂寂月明中。</text>
<title>朴密直夫人挽詞 三首○名形 其二</title>,<text>平日分離只謫行。相扶到老是眞情。歸來歲月今無幾。忍聽秋風落葉聲。</text>
<title>朴密直夫人挽詞 三首○名形 其三</title>,<text>月在靑天來幾時。姮娥風露杳難追。應憐蹤跡尋無處。留得人間桂一枝。</text>
<title>次安政堂韻。奉送安密直歸山。名輯</title>,<text>老年田舍幽情熟。當日班行物望歸。上國早知通桂籍。高堂晚獨舞菜衣。</text>
<title>次安政堂韻。奉送安密直歸山。名輯 其二</title>,<text>竹溪月是庭中月。華嶽雲連屋上雲。共說我公眞傲世。似聞稚子摠能文。</text>
<title>次安政堂韻。奉送安密直歸山。名輯 其三</title>,<text>溪頭野徑僧頻過。松頂雲巢鶴獨歸。恰似輞川風景好。何人解畫拂塵衣。</text>
<title>次安政堂韻。奉送安密直歸山。名輯 其四</title>,<text>識破身心如逬穴。由來富貴是浮雲。丹崖愼勿嗔重滓。誰向山庭更勤文。</text>
<title>又賦 二首 自歎</title>,<text>短髮漸知飄暮雪。新詩漫擬靄春雲。平生自信無他望。餘力猶能學古文。</text>
<title>又賦 二首 自歎 其二</title>,<text>曲學敢辭君子責。詭隨甘與小人歸。三熏三浴誰相引。佩却秋蘭製芰衣。</text>
<title>題霜泉菴</title>,<text>自分山中衲子嘗。甘如崖蜜冷如霜。夜深嗚咽非無意。政是人間沸火湯。</text>
<title>對普濟影口號</title>,<text>師少我妻子枷瑣。我少師金襴袈裟。欲識乘除同調處。春風燕舞與鶯歌。</text>
<title>憶燕都</title>,<text>回首燕都更渺茫。黃金臺上又斜陽。橋門五百靑衿子。誰頌中興比大唐。</text>
<title>憶燕都 其二</title>,<text>斲來山石白於霜。截作新橋海子傍。引得龍鱗趨太液。牙檣錦纜照紅粧。</text>
<title>追記試院</title>,<text>白袍鵠立棘圍深。禮罷將題字字吟。席屋細斟光祿酒。興來傾寫十年心。</text>
<title>追記試院 其二</title>,<text>天日垂光玉署深。仰承題目俯微吟。一聲雷動終篇獻。誰識丹墀獨對心。</text>
<title>追記翰林上官</title>,<text>夜闌淸露濕朝衣。禁宇沈沈暑氣微。向闕謝恩香未盡。獨騎瘦馬月中歸。</text>
<title>追記恩榮宴有故不出</title>,<text>涑水中原禮義家。感恩簪得一枝花。小臣頭上渾無物。坐想瓊林到日斜。</text>
<title>詠史</title>,<text>從來頭上杳冥冥。附耳微言却細聽。一句便流千載臭。令人重憶夕陽亭。</text>
<title>詠史 其二</title>,<text>拙成元在巧之餘。太密由來却太疏。海上鮑魚天下臭。一封書去送扶蘇。</text>
<title>丁巳冬</title>,<text>寸寸強弓不易彎。行年半百轉辛酸。南窓坐擁紬衾煖。今夜寒於昨夜寒。</text>
<title>齊桓</title>,<text>九合諸侯到一匡。當時風采盛衣裳。晚年狼狽非關仲。祗是驕心作不祥。</text>
<title>管仲</title>,<text>仲也才奇志又忠。贊成齊霸美哉功。九泉感愧應難措。聖筆無心似化工。</text>
<title>自詠</title>,<text>憂病相仍已七年。自憐殘喘尙綿綿。端知不蓄終身艾。爲讀鄒書講浩然。</text>
<title>過衿州山下 追記</title>,<text>多少僧房縹渺中。讀書今古出英雄。莫言鴻洞能容物。漏網三韓一牧翁。</text>
<title>梅花 三首</title>,<text>小溪淸淺是江南。月上黃昏欲往參。老牧病餘多伎倆。暗香疏影入淸談。</text>
<title>梅花 三首 其二</title>,<text>梅在溪陰月在南。月華梅影淡相參。幽人自是如氷玉。欲較毫釐却費談。</text>
<title>梅花 三首 其三</title>,<text>淸香獨占斗牛南。俗子元來不放參。曾向燕山叨半面。銅駝荊棘豈容談。</text>
<title>喬桐 三首</title>,<text>海中華蓋揷靑天。上有荒祠不記年。奠罷一杯時北望。扶蘇山色轉蒼然。</text>
<title>喬桐 三首 其二</title>,<text>客游山下寄僧房。野菓漸肥泉水香。地主有恩須一報。臨風灌地再傾觴。</text>
<title>喬桐 三首 其三</title>,<text>海門無際碧天低。帆影飛來日在西。山下家家篘白酒。斷蔥斫膾欲雞棲。</text>
<title>牧丹山 三首</title>,<text>山色蒼然望已奇。山中精舍稱高卑。居僧出自廬山派。沽酒相邀醉索詩。</text>
<title>牧丹山 三首 其二</title>,<text>長松陰下石爲臺。西望群山大野開。指點首陽孤竹處。有誰能辨所由來。</text>
<title>牧丹山 三首 其三</title>,<text>細嚼僧窓飯一盂。盍簪談笑送朝晡。乘間誦過全篇語。問却諸公箇箇無。</text>
<title>自牧丹山回松都途中 三首</title>,<text>覆盆爛熳映山紅。細嚼甘酸齒舌中。忽有黑雲携雨過。十分淸快荷天工。</text>
<title>自牧丹山回松都途中 三首 其二</title>,<text>急澗如傾渡甚艱。身輕無力脚難安。相扶賴有金夫子。過了千山膽尙寒。</text>
<title>自牧丹山回松都途中 三首 其三</title>,<text>山崖金碧鎖煙霞。落日江邊坐畫沙。短棹鳥飛明鏡裏。一龕燈火穩於家。</text>
<title>見州途中</title>,<text>截然三嶺揷靑天。峻路長氷馬不前。落日孤村煙火絶。箇中情興有誰傳。</text>
<title>靑龍山</title>,<text>靑龍山下古招提。氷雪斷崖臨野谿。端坐南窓讀周易。鍾聲一動欲雞棲。</text>
<title>靑龍山 其二</title>,<text>當日剛強盡冷灰。祗今柔弱却雄哉。天工未必無私意。解惜金莖露一杯。</text>
<title>崔大諫携酒見訪 名崇謙</title>,<text>火輪飛出上簷牙。錦帳門生載酒過。病裏狂懷無處瀉。肯辭引滿倒金荷。</text>
<title>記燕京途中</title>,<text>富谷神山境最幽。怪禽啼處樹林稠。僧窓又在蒼崖底。香火眞堪擧話頭。</text>
<title>記燕京途中 其二</title>,<text>灤河淸駃傍山隅。直欲尋源謁上都。不是靈槎銀漢去。順流猶可到方壺。</text>
<title>記燕京途中 其三</title>,<text>何人見月解相招。吟嘯臺邊草木凋。莫詑五朝長樂老。歐陽筆底怒雷號。</text>
<title>憶李奉翊東秀</title>,<text>同年同巷久忘形。釋褐當年拜稼亭。最恨近來無尺字。夜深危坐一燈靑。</text>
<title>十二月十六日庚申。是夜。兒女達旦不睡。</title>,<text>歲闌今夜是庚申。共說三尸事最神。瞪視莫敎過海眼。天庭咫尺玉皇宸。</text>
<title>十二月十六日庚申。是夜。兒女達旦不睡。 其二</title>,<text>兒女無知㝡可憐。猶知頭上有蒼天。明明不待三尸報。休把微勞欲蓋愆。</text>
<title>十二月十六日庚申。是夜。兒女達旦不睡。 其三</title>,<text>貧家寂寂樗蒱戲。甲第紛紛玳瑁筵。銷沮閉藏猶可恕。酣歌恒舞適增愆。</text>
<title>十二月十六日庚申。是夜。兒女達旦不睡。 其四</title>,<text>病夫心願得安眠。禍福都忘却自然。獨坐吟成詩數首。墨痕濃淡滿華牋。</text>
<title>奉懷仁煕諸相國</title>,<text>閟宮寂寂隔塵寰。松翠溪聲特地寒。當日詞臣今臥病。秪將衰淚滴毫端。</text>
<title>奉懷仁煕諸相國 其二</title>,<text>盪胸決眥終安用。容膝打頭還有餘。奠罷朝昏無一事。陸呼棋默與琴書。</text>
<title>奉懷仁煕諸相國 其三</title>,<text>蒲薦最宜松下坐。籃輿恰好雨中乘。紫霞洞口乾川路。記得曾尋一兩僧。</text>
<title>偶題</title>,<text>春花秋月足高游。瓮牖前頭百尺樓。但問好懷開與未。人間何處不風流。</text>
<title>詠竹</title>,<text>此君眞箇是虛中。冬筍淚斑隨意通。却被年年圖一醉。靑盆山裏嘯生風。</text>
<title>偶題 二首</title>,<text>五緯聯奎色更齊。天津橋上杜鵑啼。江南自有埋金地。王氣浮空紫塞低。</text>
<title>偶題 二首 其二</title>,<text>南北車書有老蒼。望鄕臺上又斜陽。無端白盡天涯鬢。斷雁黃雲轉渺茫。</text>
<title>讀益齋先生松都八詠</title>,<text>益老文章迥出群。馳煙走海勢沄沄。松都八景牢籠盡。只是巫山一段雲。</text>
<title>夜吟 三首</title>,<text>經卷香爐冷似僧。靑燈半壁欲生氷。誰知一點無塵處。授受分明有孔曾。</text>
<title>夜吟 三首 其二</title>,<text>我是多生粥飯僧。苦心淸節蘗兼氷。吟風吸露應無累。炰鳳烹龍却未曾。</text>
<title>夜吟 三首 其三</title>,<text>絶學無爲一箇僧。肯將餘力辨湯氷。功夫却在蒲團上。萬水千山記我曾。</text>
<title>古意三章章四句</title>,<text>鷄旣鳴矣東方明。將翺將翔弋鳧雁。云誰之思彼美人。或遄其歸氷未泮。</text>
<title>古意三章章四句 其二</title>,<text>雝雝雁旭日始旦。湛湛露匪陽不晞。其虛其徐旣亟只。惠而好我携手歸。</text>
<title>古意三章章四句 其三</title>,<text>關關雎鳩在河洲。駕言出游寫我憂。愷悌君子神勞矣。萬民所望歸于周。</text>
<title>有感</title>,<text>哦詩妙處自難言。批點譏評欲透源。數朶靑山溪一曲。竹籬茅屋柳當門。</text>
<title>有感 其二</title>,<text>詩書殘缺已多年。誰料秦灰死復然。福禍由來天所定。白頭詞客抱沈綿。</text>
<title>有感 其三</title>,<text>江水氷消數尺深。小舟撑去似穿林。驪興樓上看明月。償盡當年未足心。</text>
<title>醉中自詠</title>,<text>駘蕩春光千萬里。龍鍾客興兩三杯。何須駕鶴揚州去。忽得新詩自奪胎。</text>
<title>醉中自詠 其二</title>,<text>放曠却須存禮法。變通未必合中庸。書生局促雖然鄙。倚市何曾學冶容。</text>
<title>卽事</title>,<text>淸晨策馬欲尋春。無賴詩情觸目新。只是柳絲黃可愛。萬花錦綉恐傷神。</text>
<title>卽事 其二</title>,<text>地偏東極早逢春。花柳依依又日新。擬向殘生歌聖德。每憑樽酒暢精神。</text>
<title>卽事 其三</title>,<text>夢裏悠悠又一春。世人空歎白頭新。牧翁病起能詩甚。下筆風生似有神。</text>
<title>憶家山</title>,<text>風聲細細水溶溶。帶月漁歌雜夜舂。獨向僧窓曾一宿。佛燈明滅滿山松。</text>
<title>憶家山 其二</title>,<text>白沙村路雨絲絲。蓴菜鱸魚正美時。當日同遊今有幾。感今懷古自生悲。</text>
<title>卽事</title>,<text>驕兒索紙欲何爲。再問濡毫我已知。不是眞情明誑我。自慙方寸不能窺。</text>
<title>絶句</title>,<text>從今老眼更難靑。不把梅花照膽甁。紅紫迷人宜爛醉。却愁啼鳥喚人醒。</text>
<title>卽事</title>,<text>古公走馬想來朝。風采如新水滸遙。卜得一家三十代。定知岐鳳不因韶。</text>
<title>正月下澣。得南來書。因憶諸公。 無說長老</title>,<text>無說山人釋翰林。相望海角歲年深。梅花欲落春寒甚。應向南窓盡日吟。</text>
<title>正月下澣。得南來書。因憶諸公。 康子野</title>,<text>老來豪氣未全除。悔殺螢窓苦讀書。好作碧油幢下客。春風又是大平初。</text>
<title>正月下澣。得南來書。因憶諸公。 權吉夫</title>,<text>當日才名動搢紳。至今詞苑播芳塵。年過知命休官去。獨向江山老此身。</text>
<title>正月下澣。得南來書。因憶諸公。 安勉同年</title>,<text>松亭門下早題名。蓮寺橋邊更結盟。幸是父兄俱健在。莫敎鄕里便忘情。</text>
<title>謝希顏送新粒</title>,<text>韭菜靑靑餠面黃。朝昏細嚼味何長。病中厚意難忘却。況是秋風玉粒香。</text>
<title>卽事</title>,<text>紫薇名姓動當時。自喜山僧不得知。牧隱病餘來往少。獨憐霞衲索題詩。</text>
<title>讀騷自詠 二首</title>,<text>上窮列缺下崢嶸。超出無爲却至淸。擬賦大夫供帝笑。相如眞箇得虛名。</text>
<title>讀騷自詠 二首 其二</title>,<text>悟君無策向淵沈。索隱題篇與鬼吟。日月爭光丈夫志。可憐班竹綠成林。</text>
<title>詠梅</title>,<text>聞說梅花已半開。有誰能送一枝來。焚香危坐南牕靜。記得相逢月下臺。</text>
<title>寄李政堂 八首</title>,<text>紅顏白髮始乖離。幾向天涯望早歸。咫尺却須論萬里。只憑幽夢對淸輝。</text>
<title>寄李政堂 八首 其二</title>,<text>錦省相從似夢間。尙驚風采動朝端。如今又是烏臺長。麾客時時獨掩關。</text>
<title>寄李政堂 八首 其三</title>,<text>益齋藻鑑絶嫌親。每詑吾孫似古人。超拜政堂雖已晚。行看玉筍照靑春。</text>
<title>寄李政堂 八首 其四</title>,<text>有德有文仍有言。兒童皆誦益齋孫。勿憂海果遲生子。決獄陰功及後昆。</text>
<title>寄李政堂 八首 其五</title>,<text>無論遞送與親臨。得見名銜喜不禁。此是賀年恒態爾。須將半日共閑吟。</text>
<title>寄李政堂 八首 其六</title>,<text>少年耽睡莫如吾。燈火同窓記得無。衰病始知冬夜永。候鷄危坐似枯株。</text>
<title>寄李政堂 八首 其七</title>,<text>數年臥病嘆窮廬。又見新春半月餘。官道砥平山路狹。由來難枉故人車。</text>
<title>寄李政堂 八首 其八</title>,<text>園中老樹白錭鎪。啄木飛來得自由。爲問東風方浩蕩。肯敎紅綠上枝頭。</text>
<title>梅花 二首</title>,<text>秋水精神氷雪容。瑤臺月下始相逢。題詩欲壓西湖倒。滿紙蛟蛇墨淡濃。</text>
<title>梅花 二首 其二</title>,<text>臘盡江南景物新。水邊處處淨無塵。東來已抱流離恨。又是宣光塞外春。</text>
<title>憶朴摠郞</title>,<text>京兆敲推便自降。至今翹企賈長江。郞君面赤辭樓去。入夜孤吟月滿窓。</text>
<title>偶記近事</title>,<text>帝王氣槩蓋人寰。只歎浮休是兩端。辭漢歌中秋月落。興唐觀裏曉風寒。</text>
<title>自戲</title>,<text>襤褸山僧踏軟紅。自知人法本皆空。筆端賴有眞三昧。縷析疑團一牧翁。</text>
<title>幽居絶句</title>,<text>寂寂幽居類遠村。庭前春雨長苔痕。不憂驚破周公夢。剝啄何曾有扣門。</text>
<title>鞦韆</title>,<text>中原寒食好東風。人與鞦韆在半空。須記三韓端午日。紵衫輕擧語聲中。</text>
<title>鞦韆 其二</title>,<text>綵絲飛颺自生風。直恐紅裙入碧空。人散晚來殊寂寞。依依掛在夕陽中。</text>
<title>鞦韆 其三</title>,<text>堂堂楸樹迥臨風。紅線鞦韆欲蹴空。挽去推來少年在。鐵腸搖蕩眼波中。</text>
<title>卽事</title>,<text>骨酸危坐從誰療。面皺長吟強自寬。小雨滿庭風捲去。數聲啼鳥翠林寒。</text>
<title>韓簽書在光巖書碑。僕不能往觀。聊述所懷。</title>,<text>柳巷筆鋒如快劍。雲巖碑石臥長橋。他年墮淚苔痕綠。鍾鼓叢林自暮朝。</text>
<title>韓簽書在光巖書碑。僕不能往觀。聊述所懷。 其二</title>,<text>病後文章多苦澁。亂餘身世轉荒涼。譽天贊日終無術。回首喬山又夕陽。</text>
<title>卽事</title>,<text>滿庭山影綠苔痕。車馬無緣到遠村。汲井却成門外路。女奴朝夕頂銅盆。</text>
<title>卽事 其二</title>,<text>雲卷靑天月一痕。早秋風露滿山村。曉來一夢俄頃起。急雨浪浪似瀉盆。</text>
<title>無失。爲持上人題。</title>,<text>本不可持何可失。有持有失却紛然。無人領得頭陀笑。一片江山滿眼前。</text>
<title>有感</title>,<text>大澤深山自一天。森嚴沈邃勢相聯。他年虎逝龍亡去。魑魅紛紛弄得權。</text>
<title>雨中</title>,<text>雨聲颯颯滿虛堂。午夢初回索筆忙。心淨自無私意起。一涼恩厚謝蒼蒼。</text>
<title>雨中 其二</title>,<text>回首炎天面發紅。氷峯紈扇已成空。看來又近中秋月。自覺年年成老翁。</text>
<title>卽事</title>,<text>丈夫氣豪鳳城裏。兒女身安蝸舍中。出處由來在天命。長歌短歌又秋風。</text>
<title>金剛山</title>,<text>鍾山地控三分二。楓嶽峯攢萬又千。絡繹降香前日事。如今寂寞鎖雲煙。</text>
<title>金剛山 其二</title>,<text>郡守施威呼五百。山僧流汗走三千。報恩濟苦渠家事。斤斧生風散碧煙。</text>
<title>七月二十九日。益齋先生明忌。病不能與祭。感舊述懷。三首。</title>,<text>先生間世振斯文。奎壁騰輝大海濆。賸馥殘膏信霑丐。當時玉筍照靑雲。</text>
<title>七月二十九日。益齋先生明忌。病不能與祭。感舊述懷。三首。 其二</title>,<text>祝壽當年徹夜喧。尊前戲語雜狂言。推擠堂長燒香去。佛殿誰曾更闖門。</text>
<title>七月二十九日。益齋先生明忌。病不能與祭。感舊述懷。三首。 其三</title>,<text>病中歲月似飛梭。面見同年亦不多。今日定應團一會。滿窓秋色歎蹉跎。</text>
<title>雨過</title>,<text>雨過長空敞碧羅。行雲濃淡尙嵯峨。秋容新沐山如畫。細履樊川放短歌。</text>
<title>卽事</title>,<text>共說年來國事多。五更待漏夜還家。獨憐秋草西門外。路指光巖依舊斜。</text>
<title>有感</title>,<text>郞舍當年勢絶倫。魚腥銅臭却熏身。更呼小吏書榌字。六故無端續得新。</text>
<title>有感 其二</title>,<text>天運悠悠付酒杯。誰知造物有傾栽。莫將小善爲閑事。九仞山從一簣來。</text>
<title>卽事</title>,<text>雲盡靑天曉色淸。朝暉欲上遠山明。支持病骨仍梳洗。夜氣將闌物欲生。</text>
<title>卽事 其二</title>,<text>天敎老牧十分淸。獨立江山刮眼明。恰到頓忘情境處。不知身世是浮生。</text>
<title>卽事 其三</title>,<text>詩中蘗苦雜氷淸。老蚌吐珠秋月明。却學西施蒙不潔。令人掩鼻送殘生。</text>
<title>初八日。丁祭膰肉至。作詩以記。</title>,<text>春丁未幾又秋丁。膰肉濃熏黍稷馨。當日講明猶汗背。如今俊秀尙盈庭。</text>
<title>初八日。丁祭膰肉至。作詩以記。 其二</title>,<text>道貫皇王致淵默。化行天地共淸寧。老來有箇存心處。飽食焚香讀聖經。</text>
<title>韓簽書四子名字說</title>,<text>老筆年來弄得多。百無精采奈吾何。汗流更與郞君說。艱澁無由似決河。</text>
<title>秋仲初九日。長孫孟㽥讀書城南。</title>,<text>兩家大父送賢孫。靜坐讀書祗樹園。急雨隨風掃塵去。晚來淸興滿歸軒。</text>
<title>秋仲初九日。長孫孟㽥讀書城南。 其二</title>,<text>一段淸閑付此翁。滿山松翠雨聲中。只緣尙有兒孫計。到老不知人境空。</text>
<title>秋仲初九日。長孫孟㽥讀書城南。 其三</title>,<text>游學初非父子心。求師千里遠相尋。如何城底讀書處。日日往還松桂林。</text>
<title>明日有懷</title>,<text>身倦眠酣曉色新。吾孫疇昔鼻應辛。呼僮往省緣情愛。操縱如今付與人。</text>
<title>小桃</title>,<text>小桃初熟碧團團。細嚼氷肌齒頰寒。方朔小兒偸幾度。蓬萊縹渺紫雲端。</text>
<title>偶吟</title>,<text>身瘦那知道却肥。雀羅門巷往來稀。新詩賦罷長吟好。時有白雲生翠微。</text>
<title>偶吟 其二</title>,<text>不出戶庭天下肥。玄機神化古今稀。猶勝爾雅蟲魚註。每向天原更發微。</text>
<title>偶吟 其三</title>,<text>洪武龍飛國體肥。太平風月近來稀。誰知海外韓山子。稽首蒼旻拱紫微。</text>
<title>權政堂篆光巖碑。韓簽書邀予同往觀。適疾作。獨坐復用前韻。</title>,<text>世道悠悠觀逝水。人情屬屬渡危橋。只今行止難由己。一疾相妨又此朝。</text>
<title>權政堂篆光巖碑。韓簽書邀予同往觀。適疾作。獨坐復用前韻。 其二</title>,<text>雲收碧落秋容靜。風動靑林曉色涼。金碧叢林眼中見。傍簷危坐負朝陽。</text>
<title>又吟</title>,<text>舞仙峯下酒池深。四面長松鬱作林。地獄天堂俱淨土。問誰傳得祖師心。</text>
<title>又吟 其二</title>,<text>喬山回首歲年深。寂寂煙霞薝葍林。碧洞水流沙草合。春風曾記獨傷心。</text>
<title>讀高軒過</title>,<text>總角荷衣七歲童。聯鑣束鬢得韓公。錦囊拾盡人間巧。二十餘年竊化工。</text>
<title>讀高軒過 其二</title>,<text>心肝吐血短長歌。怪怪看來巧更多。一曲金仙辭漢去。渭城迢遞月如波。</text>
<title>讀玉屑卷末</title>,<text>望江南調與聲淸。綽約肌膚氷雪明。歌罷出門無處覓。定應騎鵠上瑤京。</text>
<title>十五日早</title>,<text>鄕山南望碧天長。宰木秋來掛夕陽。老病幾年心自苦。鹿門何日奠椒漿。</text>
<title>次倫絶磵韻</title>,<text>人天圍繞仰慈嚴。圓裹虛空剖至纖。須識阿難方示迹。摩騰襖術豈容談。</text>
<title>次倫絶磵韻 其二</title>,<text>浬槃居末始華嚴。藏敎源流盡鉅纖。當日梵音如在耳。忽然迷失却難談。</text>
<title>次倫絶磵韻 其三</title>,<text>坐爇心香地轉嚴。綠陰庭院雨纖纖。病餘自覺塵緣少。絶磵松風雜笑談。</text>
<title>次倫絶磵韻 其四</title>,<text>壯歲吟詩格律嚴。牢籠萬物盡洪纖。如今梗澁殊無味。具眼何人續筆談。</text>
<title>卽事</title>,<text>門巷無人盡日風。犬眠鷄唱翼廊中。誰知姑婦反次處。有此逍遙衰老翁。</text>
<title>卽事 其二</title>,<text>地水相隨動火風。問誰爲主一軀中。偶然病勢來相擾。欲把生辰問歷翁。</text>
<title>直講家小娃送蔥</title>,<text>小娃紅袖動微風。秀外知渠定惠中。送了靑蔥時蔟坐。一時回看白頭翁。</text>
<title>謝廉東亭送肉</title>,<text>數年相別隔天涯。窮巷無人送肉來。咬得菜根方有味。忽驚鮮食滿盤堆。</text>
<title>喜雨</title>,<text>一雨濛濛暗水涯。勃興禾稼見朝來。蒼天豈有忘民日。已分千倉玉粒堆。</text>
<title>憶山中</title>,<text>山中結屋寄生涯。每見獮猴送菓來。老向紅塵勞夢想。松風蘿月白雲堆。</text>
<title>卽事</title>,<text>旱魃爲災浩莫涯。風吹微雨送晴來。蒼天用意誰能料。會見黃雲碧浪堆。</text>
<title>卽事 其二</title>,<text>道味無涯生有涯。世情那得上心來。家徒四壁風吹座。只有文書作一堆。</text>
<title>苦熱。倫絶磵見訪。</title>,<text>白髮蒼顏赤不衣。汗流如瀋掩柴扉。上人自是松風客。莫惜高吟到落暉。</text>
<title>苦熱。倫絶磵見訪。 其二</title>,<text>少年流汗洽朝衣。老病幽居晝掩扉。禪話頓令塵慮淨。綠陰高樹掛斜暉。</text>
<title>詠蝶</title>,<text>雪翅翩然箇箇同。弄芳成隊舞東風。曾聞月下飛無數。肯入吾家紙裹中。</text>
<title>詠蜂</title>,<text>山家酒熟午生香。最喜游蜂鼻孔長。且向石崖勤作蜜。白頭騷客政枯腸。</text>
<title>詠鶯</title>,<text>綿蠻黃鳥兩三聲。滿目園林雨氣淸。最是曾門誰耳順。一章知止甚分明。</text>
<title>詠燕</title>,<text>萬里歸來一羽微。主人庭院靜堪飛。今年却勝前年好。第二郞君拜紫微。</text>
<title>琴棋書畫。吾俗謂之四藝。作四絶。 琴</title>,<text>理象年來異大同。正音將絶俗誇雄。非絲非木還非指。只在人心方寸中。</text>
<title>琴棋書畫。吾俗謂之四藝。作四絶。 棋</title>,<text>野火春泉勢自同。強呑弱吐定誰雄。丁寧下手無容易。勝敗分明一著中。</text>
<title>琴棋書畫。吾俗謂之四藝。作四絶。 書</title>,<text>浮雲字體竟難同。眞草紛紛儘逞雄。肥瘦短長俱媚嫵。只愁跳出六書中。</text>
<title>琴棋書畫。吾俗謂之四藝。作四絶。 畫</title>,<text>模寫何從較異同。瞻烏未可辨雌雄。白頭花鳥無心管。祗許江山入眼中。</text>
<title>記事</title>,<text>東家寂寞絶廚煙。日夜嚥津危得仙。自喜滿腔蔬筍氣。嚼成氷雪入新聯。</text>
<title>驪江四絶。有懷漁父金敬之。名九容。由三司左尹。退居于鄕。 春</title>,<text>群花爛熳炫晴空。一箇釣舟明鏡中。不是綠蓑靑篛客。誰知細雨與斜風。</text>
<title>驪江四絶。有懷漁父金敬之。名九容。由三司左尹。退居于鄕。 夏</title>,<text>兩岸微茫水拍空。山沈樹暗雨聲中。擣香碧椀銀絲凍。百尺高樓盡日風。</text>
<title>驪江四絶。有懷漁父金敬之。名九容。由三司左尹。退居于鄕。 秋</title>,<text>渚淸沙白水如空。人在秋光活畫中。詩眼祗今高四海。一竿明月釣絲風。</text>
<title>驪江四絶。有懷漁父金敬之。名九容。由三司左尹。退居于鄕。 冬</title>,<text>孤舟蓑笠碧江空。獨釣蕭蕭暮雪中。肯怕水寒魚不食。更敎詩格播高風。</text>
<title>七夕</title>,<text>兩旗張處集休祥。甲觀天開氣乍涼。擬進千秋金鏡錄。却慙老筆不成章。</text>
<title>七夕 其二</title>,<text>橋成烏鵲是何祥。牛女佳期趁夕涼。乞得巧來稱抱拙。儀曹表表擅文章。</text>
<title>七夕 其三</title>,<text>將興自昔有禎祥。栽種成陰院宇涼。竹簟氷峯度秋熱。何須水石問奇章。</text>
<title>謝廉東亭惠牟來糙米</title>,<text>來牟率育稻如京。每詠詩章發嘆長。自是在陳猶最樂。況今璀璨可撑腸。</text>
<title>謝廉東亭惠牟來糙米 其二</title>,<text>稻田連野擁松京。共說秋來穟已長。卷盡黃雲舂白玉。剩敎香滑補衰腸。</text>
<title>聽詔</title>,<text>自古重興族屬疏。東京西蜀漢方輿。混同江上龍飛出。雷雨須臾遍大虛。</text>
<title>聽詔 其二</title>,<text>百官袍笏寂無聲。天語隨風落廣庭。誰識一時扶杖聽。白頭朝列淚雙零。</text>
<title>權庸夫政堂公。爲其夫人設齋華藏寺。僕欲因遊九龍山。以病不果。題此以志。</title>,<text>華藏山中梵宇高。淸風淨掃苦相邀。無端疾作空回首。咫尺還同萬里遙。</text>
<title>權庸夫政堂公。爲其夫人設齋華藏寺。僕欲因遊九龍山。以病不果。題此以志。 其二</title>,<text>因過異境九龍山。欲扣僧扉縹渺間。須信淸遊非偶爾。耳邊無分聽潺湲。</text>
<title>權庸夫政堂公。爲其夫人設齋華藏寺。僕欲因遊九龍山。以病不果。題此以志。 其三</title>,<text>高尋白帝在秋風。千載詩名獨擅雄。自恨病餘無賴甚。振衣岡上欲凌空。</text>
<title>謝廉東亭送新稻米</title>,<text>白苧斜封漆合圓。中藏玉粒細香傳。東亭應記先嘗處。紫蟹堆盤秋滿天。</text>
<title>謝廉東亭送新稻米 其二</title>,<text>鎭江江上有山圓。西面腴田世所傳。歲歲長腰如玉潔。只今歸興滿南天。</text>
<title>卽事</title>,<text>淸晨過雨一二點。深樹鳴鳩三兩聲。夢覺長吟吟不盡。筆端無力寫眞情。</text>
<title>卽事</title>,<text>瓦雀飛飛自近人。庭除得食久相馴。老翁擊板頻驚起。不覺朝來一笑新。</text>
<title>卽事 其二</title>,<text>野果閑花細細香。麥苗抽出玉絲長。樓高幸有圓通境。兒女喧嘩是道場。</text>
<title>卽事 其三</title>,<text>倚樓身世儘悠悠。鏡裏光陰兩鬢秋。回首少年如一夢。幾人辛苦覓封侯。</text>
<title>謾成</title>,<text>今年米貴近來稀。食粥顏公老不歸。只喜西風吹漸急。黃雲靄靄弄斜暉。</text>
<title>七月十五日</title>,<text>奉恩庭下草爲茵。老幼環觀不動塵。角立長身氷玉潔。重如難拔疾如神。</text>
<title>七月十五日 其二</title>,<text>草鞋無襪足如霜。童冠相携至夕陽。回首舊遊如夢耳。一爐香火坐空牀。</text>
<title>卽事。是日送詔。</title>,<text>重陰漠漠嫩涼生。時有錦鳩深樹鳴。送詔西郊車騎滿。白頭病臥獨含情。</text>
<title>追記端午日</title>,<text>千步場中馬並馳。飛毬一點欲從誰。分明是箇無心物。逢著高才若有知。</text>
<title>近世有改拙翁文者。失姓氏。因記段墨卿淮西碑事。</title>,<text>刻物區區代化工。何顏地下見文公。海東亦有雌黃手。獨向猊山弔拙翁。</text>
<title>中菴允上人見過</title>,<text>靈隱煙霞鎖一區。天磨岩壑接扶蘇。半輪明月千峯頂。肯向紅塵憶老夫。</text>
<title>紀事</title>,<text>一端緇布白如霜。萬里回來自建康。弊又改爲吾豈恨。得從君子在桑鄕。</text>
<title>紀事 其二</title>,<text>物理人心誰得詳。由來頭上但蒼蒼。可憐數尺毛施布。偶爾令人感嘆長。</text>
<title>紀事 其三</title>,<text>細細含風勢自涼。況今炎熱盛南方。雖然見售應無幾。惹得爐煙坐廟堂。</text>
<title>九齋。前都將校李丁送松菌。因作三絶。</title>,<text>八月高秋物自成。松林寂寂白沙平。胚胎縱是黃祗力。只得風聲露氣淸。</text>
<title>九齋。前都將校李丁送松菌。因作三絶。 其二</title>,<text>自從松樹影中生。味滑香寒氣自平。深謝乾坤成萬物。獨憐浮脆十分淸。</text>
<title>九齋。前都將校李丁送松菌。因作三絶。 其三</title>,<text>吾生如寄又殘生。獨立江山眼底平。已與浮雲絶根蔕。看來獨得物中淸。</text>
<title>用前韻自詠</title>,<text>初游璧水備諸生。聞說河南失大平。偕計獨無湖廣士。淛江錢氏筆端淸。</text>
<title>用前韻自詠 其二</title>,<text>江西子白老書生。筆勢縱橫晚始平。孔道當年從魯得。指南車轄路塵淸。</text>
<title>用前韻自詠 其三</title>,<text>文鍾邦傑是書生。義膽忠肝鬱不平。羽翼河南成底事。混同江水自澄淸。</text>
<title>送曹溪大選自休游日本。因往江南求法。</title>,<text>新羅僧向扶桑去。又道中原訪趙州。畢竟只從心上覓。少林飛雪謾蒙頭。</text>
<title>送曹溪大選自休游日本。因往江南求法。 其二</title>,<text>靑山迢遞水悠悠。多少樓臺煙雨秋。獨倚船窓看落日。直從東畔到西頭。</text>
<title>記事</title>,<text>虎入京城古所稀。況今雉堞似長圍。將軍一箭風生䎂。上有神明聳國威。</text>
<title>記事 其二</title>,<text>天生猛獸亦云稀。夾鏡雙瞳腰十圍。城底有狐應落膽。只緣當日假渠威。</text>
<title>記中秋翫月柳巷樓下</title>,<text>團團璧月滿瑤臺。又缺淮南一面灰。人世相逢非偶爾。明年何處共傾杯。</text>
<title>聞西宅經聲</title>,<text>深院經聲過短墻。東隣病客立虛堂。氣淸心淨秋來甚。始信靈臺卽道場。</text>
<title>鉛宮詞</title>,<text>玄墀鉛砌月如波。對影焚香露已多。怪底夜深猶獨坐。欲看牛女渡銀河。</text>
<title>有感</title>,<text>靑布銅魚映竹池。坡坨流水感前時。石羊石馬秋風裏。莫掃莓苔強讀碑。</text>
<title>柳判書談利川田舍風景之美。但無蟹耳。</title>,<text>靄靄黃雲地上浮。利川田舍欲深秋。半篙淸漲三更月。嘯倚驪江百尺樓。</text>
<title>柳判書談利川田舍風景之美。但無蟹耳。 其二</title>,<text>有監無蟹是何州。乞郡人人摠預憂。謾說利川風景好。從來難枉內黃侯。</text>
<title>柳判書談利川田舍風景之美。但無蟹耳。 其三</title>,<text>鄭氏田莊記昔游。松團野色小村幽。卜居更向長江曲。或命巾車或棹舟。</text>
<title>憶家山</title>,<text>渺渺天涯雲自浮。眼隨風入故園秋。日光絶頂僧牕靜。千里江山共小樓。</text>
<title>憶家山 其二</title>,<text>水隔全羅第一州。海天烽火是吾憂。獨將風月三千首。蔑視人間萬戶侯。</text>
<title>憶家山 其三</title>,<text>老年嘗憶少年游。一曲江村事事幽。臥病如今歸不得。謾吟天際識歸舟。</text>
<title>過涼亭下有感</title>,<text>鳥革翬飛繚畫墻。俯臨沙道白如霜。當年下馬徐行處。今日鳴鑣有底忙。</text>
<title>過涼亭下有感 其二</title>,<text>破礎頹垣草樹荒。西峯寂寂掛斜陽。人間俯仰成今古。亭下行人暗斷腸。</text>
<title>過涼亭下有感 其三</title>,<text>春日微溫秋日涼。群花開遍菊吹香。年年風景何曾改。歲歲人情轉可傷。</text>
<title>廿八日。是醴泉君夫人蔡氏明忌。</title>,<text>婉婉平康配醴泉。侍中開府又高年。子孫內外今方盛。儉素遺風問孰傳。</text>
<title>廿八日。是醴泉君夫人蔡氏明忌。 其二</title>,<text>遏雲歌裏酒如泉。記得松亭獻壽筵。誰道當時年十四。醴泉衣鉢得相傳。</text>
<title>聞雁</title>,<text>北塞天高暑氣微。雁飛時逐白雲飛。不知何處堪棲托。歲歲南歸又北歸。</text>
<title>聞雁 其二</title>,<text>萬里胡沙一羽微。今年又見向南飛。誰知病客心空折。白盡髭鬚尙未歸。</text>
<title>詠菊</title>,<text>菊花避地在東籬。白白朱朱各一時。天地亦憐心獨苦。滿天風露降霜遲。</text>
<title>詠菊 其二</title>,<text>薄雲斜日漏疏籬。白髮衰翁獨立時。情境自融誰領得。古來抗志在衰遲。</text>
<title>詠菊 其三</title>,<text>彭澤歸來採向籬。南山秀色更佳時。樂天不是延年者。可笑評論早與遲。</text>
<title>園中雜詠 松</title>,<text>松心落落抱幽貞。綿折金流一樣靑。應怪主人差可者。不禁雙鬢已星星。</text>
<title>園中雜詠 栗</title>,<text>栗在楚丘曾詠詩。用充賓祭世皆知。獨憐老牧貧無物。未得肥時已啖兒。</text>
<title>園中雜詠 梨</title>,<text>梨園醉裏賞花吟。見說諸公正始音。老牧閑居惟食實。酸甘相雜度光陰。</text>
<title>園中雜詠 杏</title>,<text>杏花村裏雨新晴。曾見香風洒耦耕。老向紅塵苦回首。幾看墻角數枝明。</text>
<title>園中雜詠 桃</title>,<text>一自桃源得避秦。至今誰不羨其人。採花食實眞細事。只喜山川隔戰塵。</text>
<title>園中雜詠 楸</title>,<text>楸樹高高倚半空。春敷冬竦壓前峯。根蟠地下泉源在。蔭得龍鱗入海中。</text>
<title>詠獜</title>,<text>馬蹄牛尾又麇身。上下同流一箇仁。不是鋤商當日獲。定知王上必書春。</text>
<title>詠獜 其二</title>,<text>斯文傳至仲尼身。國脈胡然似不仁。相魯攝行三月耳。已回童冠浴沂春。</text>
<title>東吳八詠。沈休文之作也。宋復古畫之。載於東坡集。予少也讀之而忘之矣。今病餘悶甚。偶閱東坡詩註。因起東吳之興。作八詠絶句。 洞庭晚靄</title>,<text>一點君山夕照紅。闊呑吳楚勢無窮。長風吹上黃昏月。銀燭紗籠暗淡中。</text>
<title>東吳八詠。沈休文之作也。宋復古畫之。載於東坡集。予少也讀之而忘之矣。今病餘悶甚。偶閱東坡詩註。因起東吳之興。作八詠絶句。 廬阜秋雲</title>,<text>萬壑千林秋氣高。蔥蘢空翠望中遙。白雲飛處是仙境。髣髴羽人吹洞簫。</text>
<title>東吳八詠。沈休文之作也。宋復古畫之。載於東坡集。予少也讀之而忘之矣。今病餘悶甚。偶閱東坡詩註。因起東吳之興。作八詠絶句。 平田雁落</title>,<text>漠漠平田欲盡頭。黃雲半捲已深秋。忽聞新雁逐風落。長笛一聲人倚樓。</text>
<title>東吳八詠。沈休文之作也。宋復古畫之。載於東坡集。予少也讀之而忘之矣。今病餘悶甚。偶閱東坡詩註。因起東吳之興。作八詠絶句。 闊浦帆歸</title>,<text>兩岸茫茫鳥去遲。輕舟斜日欲歸時。長風一陣帆初飽。蓬底高人恰得詩。</text>
<title>東吳八詠。沈休文之作也。宋復古畫之。載於東坡集。予少也讀之而忘之矣。今病餘悶甚。偶閱東坡詩註。因起東吳之興。作八詠絶句。 雨暗江林</title>,<text>天低山遠樹浮雲。政是江天日欲曛。虎嘯猿啼愁不盡。逐臣騷客苦思君。</text>
<title>東吳八詠。沈休文之作也。宋復古畫之。載於東坡集。予少也讀之而忘之矣。今病餘悶甚。偶閱東坡詩註。因起東吳之興。作八詠絶句。 雪藏山麓</title>,<text>千山鳥絶冷搖光。白玉芙蓉照夕陽。忽有鍾聲落風外。不知何處是僧房。</text>
<title>東吳八詠。沈休文之作也。宋復古畫之。載於東坡集。予少也讀之而忘之矣。今病餘悶甚。偶閱東坡詩註。因起東吳之興。作八詠絶句。 泉岩古柏</title>,<text>柏生艱苦費風霆。泉畔岩間托地靈。萬古不知誰所植。獨憐禹廟一株靑。</text>
<title>東吳八詠。沈休文之作也。宋復古畫之。載於東坡集。予少也讀之而忘之矣。今病餘悶甚。偶閱東坡詩註。因起東吳之興。作八詠絶句。 石岸孤松</title>,<text>石崩岸側揷崔嵬。煙日溟濛乍合開。萬歲不長根自固。尋枝摘葉有誰來。</text>
<title>寄寧海金左尹</title>,<text>甫城古木山深處。寧海蒼波日出時。拾盡風光錦囊底。倘容病弟共傾巵。</text>
<title>奉憶光岩</title>,<text>白露團團幾度悲。老臣多病自知衰。何時萬樹長松下。強刮昏花讀臥碑。</text>
<title>奉憶光岩 其二</title>,<text>群書滿眼顯仍微。三色點心甘且肥。癸巳乙科如一夢。兩翁聯騎月中歸。</text>
<title>奉憶光岩 其三</title>,<text>路指東門梨嶺高。山橫南里柳坊遙。選竿橋畔黃昏月。更約相逢隔一朝。</text>
<title>奉憶光岩 其四</title>,<text>穿峴南崖草尙靑。柳林行盡到門庭。夜深稚子猶相候。靜坐更參山海經。</text>
<title>有感</title>,<text>休沐寬恩體衆臣。弛張文武保千春。明窓淨几沈吟處。洒落難容一點塵。</text>
<title>有感 其二</title>,<text>前朝憔悴老詞臣。病樹前頭萬木春。未識夢耶非是夢。整冠時踏軟紅塵。</text>
<title>有感 其三</title>,<text>未信丘明是素臣。須參王上更書春。獲獜一反宣尼袂。方冊山堆網素塵。</text>
<title>致齋獨坐有感</title>,<text>延慶峯西日未斜。致齋先出獨還家。卽知嶺對三升嶺。行路那知鬢已華。</text>
<title>致齋獨坐有感 其二</title>,<text>煙熏故紙字橫斜。盡是三韓地理家。頗恨少年曾不學。欲携書秩入中華。</text>
<title>致齋獨坐有感 其三</title>,<text>白鷗波上小舟斜。數朶靑山是我家。夢裏尙驚雙闕下。軟紅塵土滿東華。</text>
<title>雪晴</title>,<text>勢合心疑不復晴。忽然雲散夕陽明。携筇欲上崔嵬頂。萬里江山更目成。</text>
<title>雪晴 其二</title>,<text>千山萬壑雪初晴。把筆忽驚雙眼明。却似龍蛇難捕得。放他活畫自天成。</text>
<title>雪晴 其三</title>,<text>年來病客識陰晴。最喜江山日月明。況是聖君調玉燭。老夫詩律忽然成。</text>
<title>權尙州來。旣賦一首。因用其韻。</title>,<text>尙州久別忽來京。湯藥當年荷至情。却恨家貧猶似奮。濁醪相對話生平。</text>
<title>權尙州來。旣賦一首。因用其韻。 其二</title>,<text>欲騎黃鵠上瑤京。月冷風淸不世情。只爲多生餘濁氣。古今悲感鬱難平。</text>
<title>權尙州來。旣賦一首。因用其韻。 其三</title>,<text>和氣朝來已滿京。除書欲下愜群情。如今嗔笑中情見。批目誰曾號不平。</text>
<title>聞光岩董役官有故。更約後日。因成二絶。</title>,<text>有意光岩洞裏游。目中山翠欲侵裘。不如意事十八九。掩却柴扉搔白頭。</text>
<title>聞光岩董役官有故。更約後日。因成二絶。 其二</title>,<text>歲歲西門駕出游。草枯霜冷正重裘。當時學士今衰甚。鼎鼎光陰似轉頭。</text>
<title>仲孫在左倉洞。因其來記奮游。</title>,<text>左倉洞裏尹公家。山擁松風水走沙。乳毋來携仲孫去。柳村深處路橫斜。</text>
<title>仲孫在左倉洞。因其來記奮游。 其二</title>,<text>祭星川上梵王家。滿地黃金布細沙。曾共省郞深夜拜。汗流衫袖幞頭斜。</text>
<title>仲孫在左倉洞。因其來記奮游。 其三</title>,<text>席下浮煙十萬家。洞門松影滿平沙。病中尙記金鍾寺。快讀殘書日欲斜。</text>
<title>借馬戲賦</title>,<text>人言馬瘦是官淸。夜齕枯箕風浪生。誰識借乘尤佼儈。揚揚案轡逐群英。</text>
<title>絶句</title>,<text>漏雲殘日照窓明。一炷香煙碧縷生。病客忘情且深坐。忽驚剝啄叩門聲。</text>
<title>絶句 其二</title>,<text>病裏衰容鏡裏明。劫前麤念眼前生。碧雲深鎖光岩洞。靜坐獨聞鍾磬聲。</text>
<title>絶句 其三</title>,<text>山藏碧洞儘虛明。病客重游大瘦生。他日困眠禪榻畔。出門時聽打碑聲。</text>
<title>奉謝全羅令公惠橘</title>,<text>八關朝會盛威儀。曾記先王賜橘時。當日慈顏今底處。洞庭香裏淚雙垂。</text>
<title>奉謝全羅令公惠橘 其二</title>,<text>陋巷蕭條絶往來。忽驚飛雪落蒼苔。遙遙南海紅蓮幕。對面華緘得再開。</text>
<title>夜聞簷溜。曉起錄之。</title>,<text>燭暗西窓月落時。故人何處政相思。雪消簷溜終雪滴。却似巴山夜雨詩。</text>
<title>夜聞簷溜。曉起錄之。 其二</title>,<text>記得山中讀史時。褒疑貶似苦尋思。如今獨立亡羊處。笑殺胡曾數首詩。</text>
<title>卽事 三首</title>,<text>窓影移東日又西。老年身世寄幽棲。興來拾得詩材料。祗恨安排却不齊。</text>
<title>卽事 三首 其二</title>,<text>當年奔走鴨江西。落日歸來鳥擇棲。生死太平耆奮盡。由來賦命自難齊。</text>
<title>卽事 三首 其三</title>,<text>隨風雲影自東西。偶向山中伴鶴棲。忽被漢書如綺皓。却辭周粟似夷齊。</text>
<title>卽事</title>,<text>掃雪庭除祗隔晨。雨聲終夜惱幽人。年來天意眞難料。鏡裏無端白髮新。</text>
<title>卽事 其二</title>,<text>數年高臥謝淸晨。未必行藏似古人。祗喜門庭寂如水。無心更嘆白頭新。</text>
<title>卽事 其三</title>,<text>午夜高吟動達晨。江山風月屬何人。病餘喜躍眞天幸。勅賜鏡湖恩澤新。</text>
<title>卽事</title>,<text>拖杖西隣謁繼亭。偶逢狂客語丁寧。歸來入室還深坐。默數雲山點點靑。</text>
<title>卽事 其二</title>,<text>欲過上黨共焚香。曲逕泥深已夕陽。世事由來不如意。始知前輩嘆參商。</text>
<title>卽事 其三</title>,<text>雨滴茅簷夜坐淸。寂寥身世獨詩情。老來已少從游客。只有當年一管城。</text>
<title>卽事 其四</title>,<text>四六文章我最疏。胡蘆依樣白頭餘。病中潤色吾何敢。兩壯元公狂下車。</text>
<title>卽事 其五</title>,<text>共賀朝廷得後蘇。勅催攻位按成圖。山中氷雪糢糊甚。車馬星馳已坦途。</text>
<title>廉東亭冒雪携酒見訪 其四</title>,<text>早興雙鬢白絲垂。寄與東亭一首詩。朝日滿窓香縷細。少年行樂更何時。</text>
<title>廉東亭冒雪携酒見訪 其五</title>,<text>聖統方期萬古垂。樂官應採四方詩。豳風魯頌猶居末。政是洋洋盈耳時。</text>
<title>廉東亭冒雪携酒見訪 其六</title>,<text>雪花飄灑翠帷垂。細酌鵝黃共賦詩。更向明朝吟不盡。狂懷猶似政酣時。</text>
<title>金龍喉長源率門生迎其座主李大夫夫人。將擧壽觴。子姪咸集。前導後從。閭巷咨嗟。近所未有也。因記辛巳科。如夢中事。吟成一絶以自敍云。</title>,<text>辛巳蛟龍得雨年。醴泉君府第三筵。文風漸似昇平日。老病如今更惘然。</text>
<title>雨後 二首</title>,<text>鵝黃映日柳垂庭。小雨朝來又送靑。唯有詩人雙鬢髮。年年依舊更星星。</text>
<title>雨後 二首 其二</title>,<text>小桃枝上綻微紅。雨過啼禽又喚風。屈指未旬應爛熳。只愁詩興惱衰翁。</text>
<title>雨後卽事</title>,<text>夜來飛雨洒闌干。春夢初殘曉色寒。開戶不知身在處。滿城桃李錦成團。</text>
<title>上南山賞花</title>,<text>走上南山頂上看。春風浩蕩曉猶寒。天如翠幕花如錦。一介書生眼界寬。</text>
<title>偶題 三首</title>,<text>白頭病客步欹斜。徧謁公候將相家。來往風流堪盡處。滿城桃李正開花。</text>
<title>偶題 三首 其二</title>,<text>山北山南一路斜。日長無客到村家。朝來甚恨蒼頭惡。已向庭除掃落花。</text>
<title>偶題 三首 其三</title>,<text>小詩哦出字橫斜。深謝春風滿一家。試問綠陰黃鳥語。何如微雨獨看花。</text>
<title>又用前韻</title>,<text>春風匹馬帽簷斜。看盡長安千萬家。拍手兒童笑山蕑。醉來迷路滿衣花。</text>
<title>小雨</title>,<text>輕風細細不驚塵。小雨霏霏欲濕巾。啼鳥數聲殘夢裏。滿庭花落寂無人。</text>
<title>小雨 其二</title>,<text>鶴背仙游隔幾塵。可憐靑鳥更銜巾。焚香靜坐參無極。安樂窩中自有人。</text>
<title>小雨 其三</title>,<text>素琴黃卷室無塵。頭上淵明漉酒巾。淡泊老來還有味。羲皇上世是何人。</text>
<title>燕</title>,<text>燕子歸來似奮時。簷間致語有誰知。前年引得吾雛去。爲謝主恩深莫涯。</text>
<title>燕 其二</title>,<text>主人臥病似當時。窓下呻吟我悉知。今日歸來能上馬。喃喃欲說喜無涯。</text>
<title>燕 其三</title>,<text>微微羽族順天時。萬里歸來路自知。只恨主人癡是白。不將餘力辦生涯。</text>
<title>紀行</title>,<text>少年步上八仙宮。微汗何曾發面紅。今日據鞍能策馬。絶勝扶病筍輿中。</text>
<title>紀行 其二</title>,<text>出盡松林上上頭。風吹小雨半空秋。城中白日明如刮。恰得新詩紀勝游。</text>
<title>紀行 其三</title>,<text>千尺長松倚半天。白沙如雪爲鋪筵。殷勤携酒來相迓。便覺微酣興浩然。</text>
<title>望山村</title>,<text>孤煙起處是人家。只隔高峯一逕斜。自喜向來能一陟。老翁開戶掃殘花。</text>
<title>八日。同韓平齋觀燈。睡起追賦。二首。</title>,<text>聯鞍強陟最高峯。俯視城中夜色濃。忽訝此身天上立。衆星錯落共朝宗。</text>
<title>八日。同韓平齋觀燈。睡起追賦。二首。 其二</title>,<text>少日觀燈我所稀。況今衰病不勝衣。歸來鼾睡東方白。試問同游夢也非。</text>
<title>有感</title>,<text>憶入鴻樞似夢中。德興行色逼江東。何曾少靳文章價。淚洒喬山落日紅。</text>
<title>陳判書平仲，金安州孝先見訪。</title>,<text>金經寺裏辱相尋。南北分符歲月深。病骨支持筋力少。尙能扶杖謝榮臨。</text>
<title>偶題</title>,<text>東海西涯山最高。北連沙幕產天驕。驅馳鐵馬天南去。只限長江萬里橋。</text>
<title>偶題 其二</title>,<text>廣輪綿邈拱崧高。粉宇雕墻勢漸驕。夜半羊車回別院。笑看牛女鵲成橋。</text>
<title>偶題 其三</title>,<text>江流千尺兩崖高。欲渡何人敢弄驕。踏得平坡心尙掉。此身猶似在危橋。</text>
<title>賀判三司崔相國戰退倭賊</title>,<text>鯨波萬里振威風。雪鬢霜髭兩頰紅。更喜一朝安社稷。大山功上大山功。</text>
<title>聞文殊寺落成</title>,<text>文殊金碧照崔嵬。龍象雲屯振法雷。柢恨病軀關世事。謾將丹懇首頻回。</text>
<title>自詠 先生家貧。晨炊或不繼。況於厭梁肉。旣不用一錢相覓酤酒。誰復比數如此人哉。</title>,<text>顏公食粥謝乾坤。甲第紛紛日欲昏。明月淸風應潤屋。秋花錦石獨關門。</text>
<title>卽事 二首 其二</title>,<text>前輩才名日月垂。百般淸景自隨時。海東風雅三千首。新數韓山病後時。</text>
<title>卽事</title>,<text>扶疏樹木繞吾廬。一段淸閑百事除。只直往寧消永日。無心更學上三書。</text>
<title>卽事 其二</title>,<text>寂寂無人顧草廬。元龍豪氣未曾除。商山風露迷人迹。莫請留侯更作書。</text>
<title>卽事 其三</title>,<text>江上從他倒弊廬。此中蒼蘚遍庭除。日長啼鳥悠悠夢。秋滿晴空咄咄書。</text>
<title>秋日。奉懷懶殘子。因述所懷。吟成五首。奉呈籌室。</title>,<text>回首天台欲斷腸。石橋人影掛夕陽。如今却似寒山寺。半夜鍾聲到病牀。</text>
<title>秋日。奉懷懶殘子。因述所懷。吟成五首。奉呈籌室。 其二</title>,<text>流光飄忽自嶊腸。駐日戈頭憶魯陽。手擲須彌大千界。却盤雙脚坐禪牀。</text>
<title>秋日。奉懷懶殘子。因述所懷。吟成五首。奉呈籌室。 其三</title>,<text>少日爭披錦綉腸。酒徒往往慕高陽。老狂有客應嗔我。口尙吟詩偃在床。</text>
<title>秋日。奉懷懶殘子。因述所懷。吟成五首。奉呈籌室。 其四</title>,<text>奮游寂寂九回腸。燕去烏衣但夕陽。蟋蟀却憐騷客冷。夜深風露入空床。</text>
<title>秋日。奉懷懶殘子。因述所懷。吟成五首。奉呈籌室。 其五</title>,<text>感古傷今熱肺腸。茅簷獨坐負朝陽。元龍百尺高樓在。瑣瑣何論上下床。</text>
<title>圓天台見和。對侍者口號二絶。</title>,<text>誰知笑臉有愁腸。桃李春光滿上陽。獨愛蓮花淸不俗。香風細細入繩床。</text>
<title>圓天台見和。對侍者口號二絶。 其二</title>,<text>車聲轆轆遶羊腸。似向成都訪子陽。老牧病來深閉戶。獨敎秋月照琴床。</text>
<title>又賦</title>,<text>謾負平生是鐵腸。尙驚桃李滿昭陽。十年臥病摧頹甚。衰蕙流螢又近床。</text>
<title>又賦 其二</title>,<text>自求崖蜜潤枯腸。却學葵花向大陽。一息尙存容少解。夢携書秩向龍床。</text>
<title>又賦 其三</title>,<text>自知無計補衰腸。欲把參同問伯陽。千歲有龜能嚥日。却怜藏六解支床。</text>
<title>又賦 其四</title>,<text>詩惡年來欲洗腸。直探玄牝判陰陽。日光玉潔爭輝處。肯賦淸平近御床。</text>
<title>又賦 其五</title>,<text>不嫌蔬筍尙充腸。坐到鍾聲出景陽。詩法自深應刻骨。肯敎雙脅更霑床。</text>
<title>又賦 其六</title>,<text>登高何處惱詩腸。政是秋光滿洛陽。芋火當年曾入室。菊觴明日更同床。</text>
<title>蒼頭皆出。樵者未還。不能拜獻。復作 五首。</title>,<text>誰挽天河洗我腸。心焦吻燥似愆陽。菜園或是羊來踏。況有隣春夜殷床。</text>
<title>蒼頭皆出。樵者未還。不能拜獻。復作 五首。 其二</title>,<text>豹胎那用雜猪腸。露浥紫芝應匪陽。待向山中飧玉去。靑松倚蓋石爲床。</text>
<title>蒼頭皆出。樵者未還。不能拜獻。復作 五首。 其三</title>,<text>欲敎沆瀣滿中腸。一線須知井底陽。恰到浩然充塞日。始知天地繞書床。</text>
<title>蒼頭皆出。樵者未還。不能拜獻。復作 五首。 其四</title>,<text>請勿將氷炭置腹。欲從君子賦陽陽。那將白髮愁臨鏡。且把烏皮穩作床。</text>
<title>蒼頭皆出。樵者未還。不能拜獻。復作 五首。 其五</title>,<text>一生塵念自堆腸。夢裏尋仙到紫陽。二豎三尸如掃去。不須危坐穴黎床。</text>
<title>有感</title>,<text>辛丑山城癸卯京。奉恩開泰仰威明。喧傳太祖英靈在。垂裕千秋永太平。</text>
<title>有感 其二</title>,<text>占三從一八稽疑。洪範明明永世垂。最是人心尤可畏。盤庚口舌鎭時危。</text>
<title>有感 其三</title>,<text>市虎從來易惑人。況今城堞聳嶙峋。苗頑歸我今玆兆。惡獸先降似已馴。</text>
<title>又作腸字詩</title>,<text>耳目攀緣擾腎腸。柔陰自伏亢剛陽。誰能示疾元無疾。獨羨維摩臥一床。</text>
<title>又作腸字詩 其二</title>,<text>瓊液年來浸病腸。閉門時復養微陽。野花啼鳥行扶杖。明月淸風嘯倚床。</text>
<title>又作腸字詩 其三</title>,<text>南游風味記黃腸。皓月長煙是岳陽。晚食老來聊當肉。白頭對客坐匡床。</text>
<title>又作腸字詩 其四</title>,<text>斷盡湖州刺史腸。錄陰枝外欲殘陽。如今不似香山老。素去空閨月照床。</text>
<title>又作腸字詩 其五</title>,<text>剛厭隨人弄肚腸。還如律呂已調陽。可怜惹事東坡老。欲借金山四大床。</text>
<title>雞頭花下有感</title>,<text>先朝懇懇薄迦婆。樹敎扶宗事已多。一夜憂民敎條下。閭閻到處曼多羅。</text>
<title>雞頭花下有感 其二</title>,<text>曾訪雲巖崒堵婆。傍墻隨砌此花多。誰敎黃鵠飛含子。却向閑門映雀羅。</text>
<title>雞頭花下有感 其三</title>,<text>有竹夫人與脚婆。相扶木上座尤多。欲游花下忘朱紫。只恐不容金叵羅。</text>
<title>雞頭花下有感 其四</title>,<text>中秋月下聽鼙婆。不覺寒莎露已多。欲向重陽看黃菊。雞頭花艶却森羅。</text>
<title>雞頭花下有感 其五</title>,<text>靈丹當日謝耆婆。秋晚看花脚力多。柢恐流光曾不貸。忽如鷂子過新羅。</text>
<title>雞頭花下有感 其六</title>,<text>銛刀安得取闍婆。翦却風光一半多。露冷風淸晚色淨。春愁無處更爬羅。</text>
<title>雞頭花下有感 其七</title>,<text>心切看花似老婆。菊前寒態此何多。葩長直恐盈周尺。葉嫩還疑翦越羅。</text>
<title>圓天台見和。復作一首。就來使奉呈。</title>,<text>少年携手酒澆腸。三月楊花似漂陽。老去病深多肺氣。祗從書冊共堆床。</text>
<title>侍者旣去。又吟五首。聞吾師將赴康安殿藏經法會故也。</title>,<text>阿難口裡世尊腸。照破昏迷長衆陽。伹願吾師亦如昔。己昇刀利不離床。</text>
<title>侍者旣去。又吟五首。聞吾師將赴康安殿藏經法會故也。 其二</title>,<text>諸方龍象淨肝腸。松岳明堂更面陽。一喝已敎金藏轉。牙籤聲裏拂塵床。</text>
<title>侍者旣去。又吟五首。聞吾師將赴康安殿藏經法會故也。 其三</title>,<text>記得奮游頻損腸。賞春臺上照初陽。釋迦醉倒眼前事。錯落錦袍頻吐床。</text>
<title>侍者旣去。又吟五首。聞吾師將赴康安殿藏經法會故也。 其四</title>,<text>棧道松風冷徹腸。回頭兵火起漁陽。歸來南內凄凉甚。賴是乾坤繞寶床。</text>
<title>侍者旣去。又吟五首。聞吾師將赴康安殿藏經法會故也。 其五</title>,<text>人言好漢少剛腸。秦殿如今笑舞陽。只管惺惺中有主。自無膚受剝吾床。</text>
<title>重九日早起</title>,<text>孝思宮觀接僧房。歲歲精禋法酒香。餘瀝數年分不到。病中獨坐又重陽。</text>
<title>重九日早起 其二</title>,<text>吾兒前日忝重房。再拜曾燒秘殿香。獨向山莊謀口腹。定應回首立斜陽。</text>
<title>呈韓簽書</title>,<text>舞仙峯下酒池深。擬向重陽共一吟。却被頭風苦相惱。遲公佳句似鏘金。</text>
<title>呈韓簽書 其二</title>,<text>自嘆衰年病又深。叢林渺渺強微吟。靑松夾道猶傾蓋。黃菊盈庭似側金。</text>
<title>呈韓簽書 其三</title>,<text>回首田園秋草深。夢中游又夢中吟。殘生欲寄僧窓粥。不用當年使越金。</text>
<title>卽事 三首 其二</title>,<text>午雞聲裏日方中。窓几香消靜不風。敗筆一揮長句作。海山深處白頭翁。</text>
<title>卽事 三首 其三</title>,<text>天地絪縕化一中。興來步步是春風。流連光景非吾事。且學當年擊壤翁。</text>
<title>遯村李浩然在川寧縣。見寄絶句一首。兼示所作 十首。諷詠之餘。次其韻。又用其韻自詠。皆走筆也。凡二十二首。次見寄</title>,<text>病中回首想南州。欲賦無衣尙滯留。誰向僧房對山坐。寒蟬落葉滿窓秋。</text>
<title>遯村李浩然在川寧縣。見寄絶句一首。兼示所作 十首。諷詠之餘。次其韻。又用其韻自詠。皆走筆也。凡二十二首。題道美寺</title>,<text>避世誰從鳥獸居。不妨眠食寄精廬。心中無地更容俗。手裏有竿還可漁。</text>
<title>遯村李浩然在川寧縣。見寄絶句一首。兼示所作 十首。諷詠之餘。次其韻。又用其韻自詠。皆走筆也。凡二十二首。寶德灣晚步</title>,<text>靑山綠水白沙洲。野艇順流仍逆流。晚步有人携影去。半輪江月欲沈樓。</text>
<title>遯村李浩然在川寧縣。見寄絶句一首。兼示所作 十首。諷詠之餘。次其韻。又用其韻自詠。皆走筆也。凡二十二首。道美寺樓上。</title>,<text>四友堂中君子居。滿天淸興更無餘。滂江處處多奇絶。欲乞殘生對結廬。</text>
<title>遯村李浩然在川寧縣。見寄絶句一首。兼示所作 十首。諷詠之餘。次其韻。又用其韻自詠。皆走筆也。凡二十二首。與敬之舟中夜飮。敬之有詩。次其韻。</title>,<text>黃鶴樓前鸚鵡洲。煙波渺渺望中流。却憐二叟同游處。兩岸靑山一葉舟。</text>
<title>遯村李浩然在川寧縣。見寄絶句一首。兼示所作 十首。諷詠之餘。次其韻。又用其韻自詠。皆走筆也。凡二十二首。在道美寺。寄敬之。</title>,<text>道情生處世情微。活句由來不可磯。肯惜芒鞋霑草露。偶乘明月夜深歸。</text>
<title>遯村李浩然在川寧縣。見寄絶句一首。兼示所作 十首。諷詠之餘。次其韻。又用其韻自詠。皆走筆也。凡二十二首。在道美寺。寄敬之。 其二</title>,<text>山下村居枕水濱。堆盤野菜雜江蘋。晚來更飽銀絲膾。快倒深杯不厭頻。</text>
<title>又用前韻自詠</title>,<text>亂後山居勝水居。鎭江烽火照田廬。病除只覓安心處。經史燈前獵復漁。</text>
<title>又用前韻自詠 其四</title>,<text>鎭江吾有白鷗洲。自負人間第一流。却被功名成老醜。何時更上日光樓。</text>
<title>又用前韻自詠 其五</title>,<text>白鳥蒼波是故居。回頭渺渺十年餘。天涯不見鴟夷舸。山下已頹諸葛廬。</text>
<title>又用前韻自詠 其七</title>,<text>海門迢遰帶長洲。萬里靑天映碧流。一陣淸風帆影直。醉中高詠坐輕舟。</text>
<title>又用前韻自詠 其八</title>,<text>兩岸雲山矗翠微。一絲風裡坐苔磯。晚來小雨斜陽路。箬笠蓑衣記獨歸。</text>
<title>又用前韻自詠 其九</title>,<text>欲尋陶舍傍河濱。宗祀由來可薦蘋。世道日澆情僞雜。心肝嘔出自頻頻。</text>
<title>又用前韻自詠 其十一</title>,<text>少年狂妄走中州。東國文章誤見留。未報主恩今白髮。鎭江江上又深秋。</text>
<title>得寧海族中書</title>,<text>外家寂寞海邊村。風景由來入物論。欲向東溟看出日。却嗟雙眼己先昏。</text>
<title>得寧海族中書 其二</title>,<text>團圝一夜宿荒村。少壯情懷未細論。回首幾年耆故盡。簷前鵲噪又黃昏。</text>
<title>卽事</title>,<text>雨點疏疏欲濕衣。日光穿漏宿雲歸。山頭再拜無他望。穩涉班行絶是非。</text>
<title>卽事 其二</title>,<text>點頭場屋謝朱衣。袍笏班心物望歸。莫把詩書作芻狗。明明鬼責與人非。</text>
<title>卽事 其三</title>,<text>黃香扇枕老萊衣。不有此人誰與歸。忠孝家中須努力。一毫未盡事皆非。</text>
<title>卽事</title>,<text>細沙滿槃鋪紙面。麥秸盈尺鳴筆鋒。朝來小兒習作字。他日對策光明宮。</text>
<title>卽事</title>,<text>誰向長星勸一杯。回頭宮殿己塵埃。聞雷變色前朝事。豈有深居可避災。</text>
<title>卽事</title>,<text>室淨窓明境界新。琉璃甁裏貯氷輪。由來得此非從外。且復時時更拂塵。</text>
<title>卽事 其二</title>,<text>爲是人間有故新。區區上下似車輪。若知淨穢元無二。坐見三千只一塵。</text>
<title>卽事 其三</title>,<text>幾度門生玉筍新。尙驚呵謁鬧蹄輪。病中相候年來少。誰掃陳蕃榻上塵。</text>
<title>歲畫十長生 日雲水石松竹芝龜鶴鹿○吾家有歲畫十長生。今茲十月尙如新。病中所願無過長生。故歷敍以贊云。</title>,<text>圓象蒼蒼晝夜旋。山河大地海中船。日輪萬古無停處。可笑姮娥或後先。</text>
<title>歲畫十長生 日雲水石松竹芝龜鶴鹿○吾家有歲畫十長生。今茲十月尙如新。病中所願無過長生。故歷敍以贊云。 其二</title>,<text>觸石漫空勢迥殊。藏形海市與天衢。雖然舒卷迷人眼。興雨祈祈萬物蘇。</text>
<title>歲畫十長生 日雲水石松竹芝龜鶴鹿○吾家有歲畫十長生。今茲十月尙如新。病中所願無過長生。故歷敍以贊云。 其四</title>,<text>五嶽聯綿壓衆山。只將沙土肉成團。誰知有石中爲骨。水齧雷搖兀自安。</text>
<title>歲畫十長生 日雲水石松竹芝龜鶴鹿○吾家有歲畫十長生。今茲十月尙如新。病中所願無過長生。故歷敍以贊云。 其五</title>,<text>北崖有箇一株松。老我移居再見冬。況是龍巒朝鵠嶺。拂雲蒼翠自重重。</text>
<title>歲畫十長生 日雲水石松竹芝龜鶴鹿○吾家有歲畫十長生。今茲十月尙如新。病中所願無過長生。故歷敍以贊云。 其六</title>,<text>曾記幽居種竹看。月墻風砌送微寒。行年九十瞻猉澳。坐詠猗猗更整冠。</text>
<title>歲畫十長生 日雲水石松竹芝龜鶴鹿○吾家有歲畫十長生。今茲十月尙如新。病中所願無過長生。故歷敍以贊云。 其七</title>,<text>醴泉朱草是嘉祥。史冊聯書葤有光。何似老人曾鵠去。療飢扶得漢明堂。</text>
<title>歲畫十長生 日雲水石松竹芝龜鶴鹿○吾家有歲畫十長生。今茲十月尙如新。病中所願無過長生。故歷敍以贊云。 其八</title>,<text>緬想龍圖躍在河。洛龜天錫瑞王家。自從表出神仙後。却入山中嚥日華。</text>
<title>歲畫十長生 日雲水石松竹芝龜鶴鹿○吾家有歲畫十長生。今茲十月尙如新。病中所願無過長生。故歷敍以贊云。 其九</title>,<text>三山渺渺是何方。欲駕胎仙叩玉堂。却恨平生無道骨。謾敎塵世慕昂藏。</text>
<title>歲畫十長生 日雲水石松竹芝龜鶴鹿○吾家有歲畫十長生。今茲十月尙如新。病中所願無過長生。故歷敍以贊云。 其十</title>,<text>代馬秦宮事已非。吳臺游處又斜暉。踰墻故入山中寺。天下紛紛足禍機。</text>
<title>訪韓柳巷</title>,<text>携兒扶策過西隣。坐愛明窓絶點塵。新酒可人陶一醉。夜闌微覺尙熏身。</text>
<title>訪韓柳巷 其二</title>,<text>最喜先生許卜隣。柳林深處靜無塵。幅巾來往風流甚。禽鳥相隨病裏身。</text>
<title>訪韓柳巷 其三</title>,<text>不把雲煙作四隣。老年無地避風塵。東籬種菊淵明爾。誰道韓山是後身。</text>
<title>憶舊游</title>,<text>相對忘言到落暉。每憐稚子候柴扉。山中路暗仍多露。借得高人不借歸。</text>
<title>憶舊游 其二</title>,<text>茅簷獨坐負朝暉。忽憶江村水半扉。得儁漁師頻大叫。夕陽披却綠蓑歸。</text>
<title>憶舊游 其三</title>,<text>江山渺渺又斜暉。白髮年來獨掩扉。豈意軟紅塵撲面。却騎瘦馬赴朝歸。</text>
<title>曲城侍中來訪西宅。穡承招。以病不赴。惘然有作。</title>,<text>國老相過國老家。喈喈菶菶詠卷阿。後生不耐秋蓬感。獨掩柴扉望玉珂。</text>
<title>曲城侍中來訪西宅。穡承招。以病不赴。惘然有作。 其二</title>,<text>人瑞由來表太平。四靈從古但虛名。須知閑雅風流處。國脈均和病不生。</text>
<title>曲城侍中來訪西宅。穡承招。以病不赴。惘然有作。 其三</title>,<text>中原全盛百年來。慶老華筵處處開。誰識東方君子國。巍然五福照三台。</text>
<title>有感</title>,<text>今年臘半近三朝。水不成氷雪旋消。氣化由來有南北。天津月白杜鵑橋。</text>
<title>有感 其二</title>,<text>天生人物擬匡時。畢竟興亡自有期。不待三蘇基已遠。明明六祖有謀貽。</text>
<title>得寧海金左尹書</title>,<text>丹陽音耗近來稀。忽得乾魚意不微。何日乞身東海去。月中垂釣坐苔磯。</text>
<title>得寧海金左尹書 其二</title>,<text>流沙亭上酒杯深。記得淸歌月滿琴。前輩風流誰復繼。邇來烽火照雲林。</text>
<title>得寧海金左尹書 其三</title>,<text>伊良谷口夜深天。燈火團欒酒似泉。耆奮年來盡淍喪。幾回東望一茫然。</text>
<title>卽事</title>,<text>人爲動物體天行。坐臥多時百病生。看取水流終不腐。鳶飛魚躍道明明。</text>
<title>卽事 其二</title>,<text>蹇步徒憑拄杖行。東山日日看雲生。畏寒縮坐無聊甚。却向窓間閱晦明。</text>
<title>詠念珠</title>,<text>念念無窮寄此珠。珠應有定念應殊。口中手裏無干涉。直向心頭覓坦途。</text>
<title>詠禪棒</title>,<text>橫來豎去棄如遺。遇事生風似有知。打得野狐窠窟破。山河大地太平時。</text>
<title>卽事</title>,<text>雪消薝溜雨來聲。臥聽無端動客情。江上有田歸不得。池塘春草夢中生。</text>
<title>卽事 其二</title>,<text>夜聽巖前析竹聲。至今頻起奮游情。如今病骨多酸痛。點滴空階百感生。</text>
<title>卽事 其三</title>,<text>吟詩自作短長聲。一片淸閑物外情。窓日欲西雞唱午。不知身世是浮生。</text>
<title>十二月廿二日庚申。移寓妙覺同權判閣家。</title>,<text>歲抄庚申徹夜喧。管絃燈火醉昏昏。圍爐兒子樗蒱戲。白髮衰翁妄自尊。</text>
<title>十二月廿二日庚申。移寓妙覺同權判閣家。 其二</title>,<text>甲寅遏密寂無喧。淚灑喬山眼欲昏。曾記南窓深夜坐。一燈相對衆中尊。</text>
<title>十二月廿二日庚申。移寓妙覺同權判閣家。 其三</title>,<text>妙覺庭空鳥雀喧。山頹銀字壁間昏。時聞鍾磬鳴朝暮。肯使塵埃到世尊。</text>
<title>二郞家朝餉饅頭</title>,<text>外面團圓雪色凝。流膏內結曉重蒸。不須更酌如澠酒。我飮生來僅數升。</text>
<title>卽事</title>,<text>夜深腰痛睡難安。瓦片熨來心稍寬。月上東窓雞又叫。爽然如脫死生關。</text>
<title>卽事 其二</title>,<text>病裏醬瓜如蜜稀。老年堂姊小相依。凌晨赤脚擎來送。旅舍荒涼日照扉。</text>
<title>謝鄭簽書見訪 三首 其二</title>,<text>鄭公甲第對南山。坐閱雲煙興未闌。更約花時携我去。馬蹄如鐵上巑岏。</text>
<title>絶句</title>,<text>雲薄斜暉已近西。淸香燕寢鎭帷犀。可憐郡縣多逃戶。氷雪深崖鳥擇棲。</text>
<title>絶句 其二</title>,<text>屛障房前翠幕長。紛紛笑語鬪豪狂。九重除日供儺禮。侲子傳呼辟不祥。</text>
<title>絶句 其三</title>,<text>中原豪傑定遼官。沙漠宣威萬里寒。趁取正朝來獻壽。我王方重漢衣冠。</text>
<title>除日</title>,<text>屛障群英進九重。五更鉦鼓振晴空。黃門侲子聲相應。十有二神追惡凶。</text>
<title>除日 其二</title>,<text>騰簡由來食不祥。諸凶急去後爲糧。明朝鳳獻三山壽。坐見仁風動四方。</text>
<title>追記前日。錄呈柳巷。</title>,<text>傍門投剌不逢人。陌上東風滿眼塵。誰似北崖尊有酒。錦屛圍坐又重茵。</text>
<title>追記前日。錄呈柳巷。 其二</title>,<text>身無所繫是高人。自古山林雜市塵。屈指風光共流轉。群花如錦草如茵。</text>
<title>追記前日。錄呈柳巷。 其三</title>,<text>平生自負不羈人。處事何曾似析塵。醉裏忽然分馬去。歸來斜日照文茵。</text>
<title>正月初二日。詣曲城府中。見梅花，躑躅一時盛開。退而不能忘。因成三首。</title>,<text>氷雪前頭錦作堆。暗香濃艶巧相陪。幾人能得一時看。三達尊翁獨竝栽。</text>
<title>正月初二日。詣曲城府中。見梅花，躑躅一時盛開。退而不能忘。因成三首。 其二</title>,<text>臈盡溪山氷雪堆。芳心絶俗自無陪。肯嫌躑躅爭春色。已被高人縱意栽。</text>
<title>正月初二日。詣曲城府中。見梅花，躑躅一時盛開。退而不能忘。因成三首。 其三</title>,<text>耆英會上綺羅堆。後進無由得暫陪。共羡黃花耐搖落。自憐靑蕊晚移栽。</text>
<title>卽事</title>,<text>新詩梗澁費吟哦。寫向華牋字又斜。不待他年漫醬瓿。只今諸子盡名家。</text>
<title>寄圓齋</title>,<text>捏合纔成五首詩。曉窓危坐謾沈思。玉盤的的明珠走。洒落圓齋是我師。</text>
<title>寄圓齋 其二</title>,<text>自恨當年不學詩。風花月露肯尋思。雪翁獨繼猊山泒。最喜圓齋家有師。</text>
<title>寄圓齋 其三</title>,<text>老年言志自成詩。信手何曾更三思。莫笑元輕幷白俗。苦嫌艱澁似宗師。</text>
<title>有感</title>,<text>至敬無文是格言。緣情逐世禮頻繁。春來不踏光巖路。未必韓山敢背恩。</text>
<title>有感 其二</title>,<text>近世人情不忍言。輕浮却似露華繁。可憐牧老生涯拙。菜把難忘地主恩。</text>
<title>有感 其三</title>,<text>鬢絲禪榻暫忘言。居簡方能御得繁。甚欲乞身長面壁。却慙猶未報君恩。</text>
<title>公權見和。戒其僕曰。必取答書。故此奉呈。 其二</title>,<text>病裏言懷豈效詩。斷章取義慕曾思。臨機制變多多辦。老將元來善用師。</text>
<title>復用圓齋詩韻。聊以述懷。 其四</title>,<text>刻骨酸寒是野詩。須知偶得雜深思。敲推馬上眞如畫。淨洒天街有雨師。</text>
<title>復用圓齋詩韻。聊以述懷。 其五</title>,<text>海東風雅近來詩。獨向雞林憶仲思。賴是圓齋出門下。摠言有若可爲師。</text>
<title>復用圓齋詩韻。聊以述懷。 其六</title>,<text>今人盡說學唐詩。妙處誰曾更苦思。風月無涯天地闊。歸求落落有餘師。</text>
<title>次圓齋韻 其五</title>,<text>吾詩豈似志和詩。遇興吟來不復思。獨愛斜風幷細雨。綠蓑靑箬欲相師。</text>
<title>次圓齋韻 其六</title>,<text>驪興樓上好吟詩。南望年來費我思。敕賜鑑湖歸計決。月中垂釣伴漁師。</text>
<title>次圓齋韻 其七</title>,<text>淸風當日紀行詩。每過驪興發妙思。決定無心從我去。光巖今有幻菴師。</text>
<title>次圓齋韻 其八</title>,<text>尙論猶誦古人詩。咫尺相望日日思。安得少年游秉燭。從來夜話勝尋師。</text>
<title>夜坐</title>,<text>日落群鴉已滿林。天涯獨鶴暮雲深。平生酷愛靑燈話。老病無從更盍簪。</text>
<title>夜坐 其二</title>,<text>殘雪斜陽水遶林。危峯削立斷崖深。春風更約聯鞍去。折得野花頭上簪。</text>
<title>夜坐 其三</title>,<text>情執都忘入道林。誰分洞達與幽深。自嫌苦澁如前日。君賜花枝亦不簪。</text>
<title>讀國淸碑</title>,<text>日炙霜磨剝綠苔。醴泉大筆照天台。門前車騎紛如織。只有兒孫首重回。</text>
<title>題牧菴卷 覺謙</title>,<text>亂山深處路橫斜。日暮牛羊自識家。此是老翁眞境界。淡煙芳草接天涯。</text>
<title>紀事</title>,<text>衣鉢誰知海外傳。圭齊一語尙琅然。邇來物價皆翔貴。獨我文章不直錢。</text>
<title>紀事 其二</title>,<text>中原豪傑古來多。命也時哉不奈何。獨有冥鴻飛自遠。肯從一面入湯羅。</text>
<title>紀事 其三</title>,<text>半山節義與文章。高視乾坤獨擅場。只是水淸泥在底。偶因一擾濁無光。</text>
<title>粘飯</title>,<text>粘米如膠結作團。調來崖蜜色爛斑。更敎棗栗幷松子。助發甜甘齒舌間。</text>
<title>粘飯 其二</title>,<text>三韓今夜月團團。最怕微雲作錦斑。只爲農家占歲稔。豈無銀燭照雲鬟。</text>
<title>韓柳巷將往光巖。來告行云。與朴簽書同往。僕與廉壯元已行禮。故作此以戲之。</title>,<text>再拜焚香眼欲昏。四山松翠擁祗園。幻翁若問公何晚。報道吾曺讓壯元。</text>
<title>雜詠 自傷</title>,<text>烹龍炰鳳醉昏昏。獨挹寒泉灌菜園。畢竟亡羊堪冷笑。帝明今日代皇元。</text>
<title>雜詠 本國</title>,<text>餘生吟嘯送朝昏。肯慕高才向兔園。只是先王恩刻骨。有時閑念到黎元。</text>
<title>雜詠 燕都</title>,<text>半扃柴戶月黃昏。彭澤歸來日涉園。悵望驪山空洒淚。倚天高閤聳朝元。</text>
<title>雜詠 氣化</title>,<text>氣有淸明與濁昏。天包萬物一名園。春來秋去爭榮悴。須信精英返本元。</text>
<title>二公丁亥同榜。故因有此作。</title>,<text>丁亥科中有幾人。鴻樞學士兩名臣。稼亭牛馬走衰甚。更約聯鞍尋早春。</text>
<title>十六日</title>,<text>由來造物自無情。昨日濃陰今日晴。風伯祇應遲見事。夜深吹送月華明。</text>
<title>題普濟浮屠供養化疏</title>,<text>舍利分身散四方。寂寥庭院月荒凉。門人各踞千山頂。誰爇浮屠一瓣香。</text>
<title>過柳巷飮。醉歸有作。</title>,<text>春陰漠漠柳低簷。半醉歸來興自添。借問何人知此味。寂寥千載一陶潛。</text>
<title>過柳巷飮。醉歸有作。 其二</title>,<text>東風浩蕩入茅簷。老牧春詩日日添。元氣周流曾不歇。已知和暢及飛潛。</text>
<title>過柳巷飮。醉歸有作。 其三</title>,<text>半酣窓下倚晴簷。天地悠悠雪鬢添。始信抑揚皇立極。高明元不異沈潛。</text>
<title>崔仁浩被檜山所擾。來告急。偶題四絶。</title>,<text>傳家亞相壓侯門。摠說長身禮貌溫。膽落鷲城如一鬢。只宜終日醉昏昏。</text>
<title>崔仁浩被檜山所擾。來告急。偶題四絶。 其二</title>,<text>病餘扶杖特敲門。酒肉相邀色甚溫。獨有飛蚊鳴遶鬢。山亭寂寂欲黃昏。</text>
<title>崔仁浩被檜山所擾。來告急。偶題四絶。 其三</title>,<text>廟堂高處接芳塵。同甲同盟更幾人。不向病中曾一顧。檜山眞箇蔑彝倫。</text>
<title>崔仁浩被檜山所擾。來告急。偶題四絶。 其四</title>,<text>檜山氷鑑自無塵。肯爲圖財枉了人。祗是蒼頭深狹恨。平反誰復釋毛倫。</text>
<title>卽事</title>,<text>庭中凍裂半苔痕。架上塵編不復溫。苦被早春詩興惱。獨携黎杖出柴門。</text>
<title>卽事 其二</title>,<text>江頭新水漲新痕。雪盡東風已向溫。何日落帆山下路。幅巾乘興過龍門。</text>
<title>卽事 其三</title>,<text>黃塵萬丈淚雙痕。天氣乍涼還乍溫。山水屛風日相對。靑鞋布襪向雲門。</text>
<title>糶米</title>,<text>掖抱一端疏布來。頂戴斗餘粗糲回。上有父母下兒女。民間風日似春臺。</text>
<title>糶米</title>,<text>督促千官請俸來。曾聞此語幾時回。百工庶績仍無廢。獨坐寥寥御史臺。</text>
<title>糶米</title>,<text>艱難未見似年來。老境豐穰問幾回。杼軸家家照燈火。笙簧處處咽樓臺。</text>
<title>柳巷見和。有走險之語。用其韻賦鹿詩。</title>,<text>食野呦呦春草深。賓興當日共謳吟。姑蘇臺下曾游處。誰料飛龍向此潛。</text>
<title>柳巷見和。有走險之語。用其韻賦鹿詩。 其二</title>,<text>森森兵衛望夷深。天下蒼生政苦吟。熏腐公然指爲馬。鮑魚那得海中潛。</text>
<title>柳巷見和。有走險之語。用其韻賦鹿詩。 其三</title>,<text>朝歌不入意彌深。細考輿圖一一吟。誰向鹿門曾上蒙。自來高致在幽潛。</text>
<title>復作絶句</title>,<text>絶壁飛湍雪灑矼。氷消春水漲驪江。高人獨坐扁舟去。無數靑山自滿窓。</text>
<title>復作絶句 其二</title>,<text>歸夢天台踏石矼。又乘明月過長江。西隣一箇長松樹。風送寒聲到病窓。</text>
<title>復作絶句 其三</title>,<text>松舟向晚繫苔矼。落日微風滿一江。詩興浩然收不得。更呼明月倚蓬窓。</text>
<title>聞幻菴入城</title>,<text>雪盡城中物色新。扶疏山翠淨無塵。安心敢忘君恩重。六十年來對主人。</text>
<title>聞幻菴入城 其二</title>,<text>妙用無窮逐日新。張皇佛事遍微塵。誰知幻老元無念。有念無非祝一人。</text>
<title>聞幻菴入城 其三</title>,<text>少日驅馳迹尙新。老年多病避風塵。光巖來往成疏闊。且問如吾有幾人。</text>
<title>有感</title>,<text>優鉢華開竟蔓延。尼丘山聳却蕭條。茫茫天地無窮盡。未必重逢舜與堯。</text>
<title>南村</title>,<text>白頭東海一陪臣。對面誰知意甚眞。入侍東宮廣寒殿。忠肝義膽動簪紳。</text>
<title>奉謝韓政堂，朴簽書來訪。兼述鄙懷。</title>,<text>同志同門半死生。一樽相對若爲情。九年憂病如雲散。萬里長空月獨明。</text>
<title>奉謝韓政堂，朴簽書來訪。兼述鄙懷。 其二</title>,<text>獨行携影歎吾生。五十餘年只此情。不是稼亭門下客。一尊誰復慰幽明。</text>
<title>奉謝韓政堂，朴簽書來訪。兼述鄙懷。 其三</title>,<text>半醉新詩眼底生。恍然忘勢復忘情。他年點檢吾年譜。兩箇先生照座明。</text>
<title>奉謝韓政堂，朴簽書來訪。兼述鄙懷。 其四</title>,<text>濟濟稼亭門下生。何人曾改細時情。正朝忌席無由赴。尊酒相過意自明。</text>
<title>奉謝韓政堂，朴簽書來訪。兼述鄙懷。 其五</title>,<text>吾生已過半浮生。一曲驪江適我情。話別祗憂春夜短。高燒銀燭到天明。</text>
<title>憶西京李東秀</title>,<text>同年自古喜參商。一日何曾座主忘。臥病九年頭盡白。幾回西望立斜陽。</text>
<title>憶西京李東秀 其二</title>,<text>朝天石下結層氷。氷底纖鱗雪自凝。何日滿盤飛縷細。引杯頻倒酒如澠。</text>
<title>憶西京李東秀 其三</title>,<text>獨七同游已渺然。松亭碧草鎖寒煙。人間俯仰成今古。浩蕩春風又一年。</text>
<title>從朴密直。聞鄭先生受門生祝壽。齋狀之會。喜其有先輩遺風。謹成拙詩。寄呈座下。幸資一笑。</title>,<text>桃李春風滿九街。先生晚景儘開懷。今年三十三年耳。更數他年祝壽齋。</text>
<title>從朴密直。聞鄭先生受門生祝壽。齋狀之會。喜其有先輩遺風。謹成拙詩。寄呈座下。幸資一笑。 其二</title>,<text>坐數斯文半九原。先開試席獨公存。玄陵一代幾人在。我病年來長掩門。</text>
<title>從朴密直。聞鄭先生受門生祝壽。齋狀之會。喜其有先輩遺風。謹成拙詩。寄呈座下。幸資一笑。 其三</title>,<text>近世無雙只益翁。滿門桃李幾春風。先生似是傳衣鉢。主饋無人更在中。</text>
<title>卽事</title>,<text>少日從游不待招。老年親舊亦難邀。東風定是無情物。又向門前吹柳條。</text>
<title>卽事 其二</title>,<text>秉燭當年肯解携。朝吟直至欲鷄棲。如今寂寂南窓下。獨坐更聞春雁嘶。</text>
<title>卽事</title>,<text>老妻早起親湯藥。小婢長嚬擁帚箕。斜倚屛風蓬鬢白。牧翁題出一篇詩。</text>
<title>柳浦屯營頭目求官</title>,<text>官爵如今賤似泥。不分牛卷與鷄栖。戌樓風雨難成夢。白髮長腰欲帶犀。</text>
<title>柳浦屯營頭目求官 其二</title>,<text>廟堂列位盡元戎。竝海屯營視掌中。尺寸功勞無不錄。箇中難得白頭翁。</text>
<title>柳浦屯營頭目求官 其三</title>,<text>年年種得稻苗希。甔石輸來欲落暉。歲歉左倉科不足。可憐妻子幾時肥。</text>
<title>柳浦屯營頭目求官 其四</title>,<text>伯仲隨行側百官。一雙白玉照東班。朝衙夕直非難事。君子由來恥素飧。</text>
<title>卽事</title>,<text>雪盡溪聲隔壁喧。雲收日色照牕溫。春風已足驚人眼。牧隱先生獨掩門。</text>
<title>卽事 其二</title>,<text>人間無地不風塵。寂寂門庭又一春。驅使小詩籠物像。絶勝廊廟儼垂紳。</text>
<title>得同甲開天曇禪師書茶</title>,<text>開天渺渺在天涯。南望年來兩鬢華。自訝夢耶非是夢。數行書札一封茶。</text>
<title>因憶無說</title>,<text>遊遍湖湘到海涯。歸來詩句滿京華。如今臥病無他事。問道人來只喫茶。</text>
<title>卽事</title>,<text>持斧觀風屬正郞。庭趨牧伯汗如漿。承流宣化非難事。周召如今坐廟堂。</text>
<title>曉起</title>,<text>性命鴻毛誰重輕。幾回苦極欲捐生。曉來牙齒猶微痛。坐聽家童掃地聲。</text>
<title>曉起 其二</title>,<text>柳條和雨弄柔輕。水北山南草自生。春夢欲回朝日上。耳邊時有鳥啼聲。</text>
<title>曉起 其三</title>,<text>寂寥庭院曉風輕。獨坐沈吟謝此生。當日耐寒趨合坐。黃裾引道寂無聲。</text>
<title>賣粉者</title>,<text>紙裹分開雪一堆。傍門云自定遼來。老妻多病忘膏沐。蛛網橫遮明鏡臺。</text>
<title>有感</title>,<text>浮漚世界去來今。萬丈黃埃一寸心。他日獨游江上路。白波靑嶂暮雲深。</text>
<title>有感 其二</title>,<text>近來淪喪半斯文。放逐尤憐楚屈原。獨向病中驚歲月。韓山牧老掩柴門。</text>
<title>有感 其三</title>,<text>半月東風料峭寒。十分春意動毫端。菜園肯使羊來踏。父子傳家一味酸。</text>
<title>賦靑魚</title>,<text>斗米靑魚二十餘。烹來雪盌照盤蔬。人間雋求應多物。白浪如山擊大虛。</text>
<title>賦生栗</title>,<text>窖藏霜栗托黃祗。玉質彌堅色不移。漸見芽生眞味減。圍爐細嚼自知時。</text>
<title>書默軒文集後</title>,<text>牡元文集壯元序。東國文章儘可傳。最喜兩孫謀不朽。驪珠粲粲照雲天。</text>
<title>書默軒文集後 其二</title>,<text>文章未必盡榮身。華國由來勢絶倫。最恨靑春虛老句。當年默默暗傷神。</text>
<title>二月一日。二郞家饋粘飯。</title>,<text>粘米如脂石蜜和。更敎松栗棗交加。千門萬戶擎相送。曙色蒼涼欲起鴉。</text>
<title>用前韻</title>,<text>東風淡蕩動陽和。已信陰邪不復加。却向筆端分造化。春雲靄靄字如鴉。</text>
<title>用前韻 其二</title>,<text>醉掃蘭亭想求和。一時情景有誰加。舞雩風詠吾家事。回首茂林應滿鴉。</text>
<title>卽事</title>,<text>東風日夜動孤吟。吟去吟來淺復深。畢竟只留泥上迹。鴻飛杳杳更誰尋。</text>
<title>卽事 其二</title>,<text>窓外風聲似怒號。窓間客病政無聊。不知群動何時已。恰向殘生守寂寥。</text>
<title>卽事 其三</title>,<text>便覺欣欣已向榮。朝來庭樹得風聲。不待十分紅綠遍。祗今情景自難評。</text>
<title>卽事</title>,<text>靜坐自生千古愁。翻雲覆雨未曾休。誰知浩蕩春風裏。獨倚元龍百尺樓。</text>
<title>卽事 其二</title>,<text>風光流轉使人愁。點檢吾生走不休。屈指胸中傾磊落。黃驪江上有高樓。</text>
<title>卽事 其三</title>,<text>鎭浦雲煙萬疊愁。海天烽火幾時休。日光控引全羅境。絶頂懸崖一小樓。</text>
<title>外舅花原君忌旦。柳靈光夫人設齋。適大風作。且寒甚不能赴。</title>,<text>花原仙去幾回春。子壻如今只數人。病不出門仍縮坐。曉風吹急漲街塵。</text>
<title>外舅花原君忌旦。柳靈光夫人設齋。適大風作。且寒甚不能赴。 其二</title>,<text>花原雨露自長春。內外諸孫數十人。楊柳天街映桃李。鳳城風日淨無塵。</text>
<title>外舅花原君忌旦。柳靈光夫人設齋。適大風作。且寒甚不能赴。 其三</title>,<text>天地無私萬物春。彝倫秩秩是名人。莫爭生產忘恩義。縱使山堆竟作塵。</text>
<title>卽事</title>,<text>小婢雖頑却太癡。無由是是與非非。祗緣一片良心在。試問所歸知所歸。</text>
<title>卽事 其二</title>,<text>我老還如小婢癡。回看平日夢耶非。苦嫌猶未忘天下。目送天涯鴻鵠歸。</text>
<title>卽事 其三</title>,<text>雖然稟性本來癡。小黠時時巧飾非。人見肺肝逃不得。却如姸醜鏡中歸。</text>
<title>聞風聲</title>,<text>日日東風吹滿天。小窓香篆欲銷煙。前身或是山中衲。四面松聲獨坐禪。</text>
<title>聞風聲 其二</title>,<text>峯頭屋角迥摩天。雪滿門庭不見煙。爲問老僧盤兩膝。何時坐斷祖師禪。</text>
<title>聞風聲 其三</title>,<text>帆大如雲欲蔽天。海波無際望如煙。柂樓有箇長年在。兀坐眞同一味禪。</text>
<title>將訪朴挺執義有作</title>,<text>有意尋人梨峴東。春寒料峭更顚風。閤門同列應無幾。當日少年成老翁。</text>
<title>將訪朴挺執義有作 其二</title>,<text>漢江北岸華山東。茅舍高低大野風。匹馬往年曾過此。不知中有柏臺翁。</text>
<title>將訪朴挺執義有作 其三</title>,<text>還笏中朝老海東。白頭門巷又春風。人生難得桑楡景。晚歲功名憶恥翁。</text>
<title>遼東衛使者還歸</title>,<text>掛榜通衢錄姓名。流離瑣尾可傷情。遼東未必無羊祜。桑塢煙沈麥壟靑。</text>
<title>遼東衛使者還歸 其二</title>,<text>豪傑由來重爵名。小人懷土亦常情。眞如欲雨方耕者。所願還乖刈欲晴。</text>
<title>遼東衛使者還歸 其三</title>,<text>藥爐書榻久藏名。漸喜白頭忘世情。只是國恩猶未報。年年歲後數陰晴。</text>
<title>海安蔡首座來過</title>,<text>平康蔡氏配安東。內外諸孫滿國中。最喜瑜珈數相見。病床勞苦守衰翁。</text>
<title>卽事</title>,<text>鷄聲柳巷日將斜。寂寂門庭雀可羅。睡起南窓風更急。數篇詩句擬東坡。</text>
<title>卽事 其二</title>,<text>城南一逕遶村斜。山鳥高飛避罻羅。雪盡柳林春欲動。松齋西畔是陽坡。</text>
<title>卽事 其三</title>,<text>送客靑郊官柳斜。春衫猶未翦輕羅。鳳城日夜東風急。草色遙連雨後坡。</text>
<title>偶念辛巳同年有感</title>,<text>松堂寂寂碧山隅。當日風流絶世無。門下諸公能有幾。牡丹花落鳥相呼。</text>
<title>偶念辛巳同年有感 其二</title>,<text>少年學未反三隅。中歲全然所得無。白髮獨居心更苦。樽前問舊幾驚呼。</text>
<title>卽事</title>,<text>負暄簷下手携兒。相語嬌音尙自癡。最是一團和氣在。依然揖讓作歌時。</text>
<title>卽事 其二</title>,<text>四海分崩問幾年。舊游情興墜茫然。中原近日無消息。一箇書生出日邊。</text>
<title>卽事 其三</title>,<text>詩道由來寫性情。誰敎口吻却爭鳴。靑山隱隱滿樓下。白髮老翁雙眼明。</text>
<title>記事</title>,<text>寫出名銜尺許長。他年政案亦生光。了無一事干公錯。白首歸來魚稻鄕。</text>
<title>記事 其二</title>,<text>太倉紅腐散千官。夕直朝衙不暫閑。況値四郊多壘日。不如躬稼老田間。</text>
<title>記事 其三</title>,<text>封君受祿儘優游。十萬腰錢又鶴州。病裏國恩深莫報。華封三祝不能休。</text>
<title>絶句</title>,<text>少年詩酒但狂馳。頭上跳丸摠不知。老去良辰頻屈指。依然又近踏靑時。</text>
<title>絶句 其二</title>,<text>中歲詩書驗此心。眞如履薄與臨深。病餘自識工夫減。氣力摧頹物欲侵。</text>
<title>絶句 其三</title>,<text>老去悠然得喪齊。五更端坐聽隣鷄。今朝又是東風急。吹盡飛雲日欲西。</text>
<title>紀事</title>,<text>文殊野衲道情濃。平壤諸城老一冬。家斗戶升成重負。歸來盤脚日高舂。</text>
<title>紀事 其二</title>,<text>病餘幾度欲遊山。情興悠然水石間。却被多生塵念重。一身難逐白雲閑。</text>
<title>紀事 其三</title>,<text>入雲無路上崔嵬。絶壁削戌垂紫苔。仰面十年空跂立。遙聞笙鶴下天來。</text>
<title>寄崔安東</title>,<text>普濟王師潤筆菴。名山到處鎖煙嵐。先生老境無他望。鑿翠何妨置一龕。</text>
<title>驪江</title>,<text>驪興江上雪消初。欲坐扁舟向草廬。病骨酸辛春又半。奈何猶未賦歸歟。</text>
<title>驪江 其二</title>,<text>春風澹蕩曉陰垂。白髮衰翁坐詠詩。江上綠波連竹嶺。泝流何日望南陲。</text>
<title>驪江 其三</title>,<text>天地無涯生有涯。浩然歸志欲何之。驪江一曲山如畫。半似丹靑半似詩。</text>
<title>驪江 其四</title>,<text>說食飢夫口帶涎。腹中無物只心煎。牧翁歸興難兄弟。謾與詩家作好聯。</text>
<title>聞雁</title>,<text>春雁噰噰又北飛。雲低沙塞雪霏微。誰知當日鑾坡客。欲與汝歸猶未歸。</text>
<title>聞雁 其二</title>,<text>江南處處落梅飛。多少北人歌式微。又向春風聞斷雁。不知何日得同歸。</text>
<title>聞雁 其三</title>,<text>枕上一聲春雁飛。晨光欲動正熹微。江南塞北何迢遞。天命人心自有歸。</text>
<title>聞雁 其四</title>,<text>萬里成行不亂飛。天機衮衮羽毛微。一聲似警窓間客。白盡髭鬚尙未歸。</text>
<title>聞雁 其五</title>,<text>記得燕山紅葉飛。客牕聞雁宦情微。幾回惹起還家計。爲謝當年催我歸。</text>
<title>演雅</title>,<text>黃鶯入花喜捎蝶。翠鳥擘波工得魚。雁有稻謀鵠不息。有誰奔月騎蟾蜍。</text>
<title>巖房淸齋如一夢。慨然哦成三絶句。</title>,<text>南山絶頂架巖房。八部龍天拱上方。幾向淸齋連夜宿。風聲月色壓蒼茫。</text>
<title>巖房淸齋如一夢。慨然哦成三絶句。 其二</title>,<text>止酒絶葷淸我心。肯敎塵滓敢相侵。直書天地無窮恨。漸似胡蘆不費吟。</text>
<title>巖房淸齋如一夢。慨然哦成三絶句。 其三</title>,<text>病深無事更相關。性命全憑藥餌間。只喜京山樵隱叟。却尋吾迹上南山。</text>
<title>卽事</title>,<text>五更點滴雨來聲。驚起江南夢裏行。歸興浩然收不得。一燈終夜翳還明。</text>
<title>卽事 其二</title>,<text>氷崖春曉落泉聲。山路無塵正好行。老境心誠愛兒子。保全嘉惠望神明。</text>
<title>卽事 其三</title>,<text>病後扶輿再上山。松風吹動鬢毛斑。春深桃李花如海。跨馬須登縹緲間。</text>
<title>卽事 其四</title>,<text>海外神仙第一山。丹崖翠壁蘚花斑。中州五嶽尊無對。方丈蓬萊伯仲間。</text>
<title>卽事</title>,<text>簷牙鵲噪是何祥。老婦揚揚喜得糧。試數往前皆有驗。不愁飢火爍枯腸。</text>
<title>卽事 其二</title>,<text>春陰漠漠柳絲黃。漸見江山白日長。只有老翁捫蝨坐。騎龍夢斷白雲鄕。</text>
<title>卽事 其三</title>,<text>松山松露滴衣裳。車蓋如雲夏課堂。飮福還家眞得計。草堂虛淨可飛觴。</text>
<title>卽事 其四</title>,<text>八仙宮在㝡高岡。俯視閭閻降百祥。乞福歸來仍上壽。兩親無恙更康強。</text>
<title>有感</title>,<text>新年寂寂掩柴扉。當日親交亦漸稀。不是老來忘物我。飄然久已向漁磯。</text>
<title>有感 其二</title>,<text>國恩未報尙遲留。辜負江山問幾秋。滿面黃塵身瘦盡。何時歸臥日光樓。</text>
<title>卽事</title>,<text>壯歲常嗔數改官。老年方識乞歸難。此生自斷從前少。何日三山跨紫鸞。</text>
<title>卽事 其二</title>,<text>誰敎紈扇似朝官。朱夏高堂欲退難。一見秋風塵滿面。釵橫鬢亂女乘鸞。</text>
<title>卽事 其三</title>,<text>白頭朝列忝王官。東國三重世所難。賦列吉凶還問鵩。詞成長短有扶鸞。</text>
<title>訪柳巷不過。詠懷而歸。</title>,<text>柳巷高樓壓里閭。龍巒橫翠畫難如。登臨直欲舒長嘯。身世悠悠是病餘。</text>
<title>訪柳巷不過。詠懷而歸。 其二</title>,<text>獨醒千載笑三閭。老牧沈酣亦自如。日日東風吹浩蕩。有何虧欠與羸餘。</text>
<title>訪柳巷不過。詠懷而歸。 其三</title>,<text>情欲無涯洩尾閭。老年消渴似相如。家徒四壁山當戶。遺臭如今尙有餘。</text>
<title>微雨</title>,<text>微雨隨風不滿庭。苔痕隨分亦靑靑。文章價不一錢直。只喜往來無白丁。</text>
<title>微雨 其二</title>,<text>移文驛路向山庭。千古令人眼不靑。老日傾懷少同甲。他年遺業有添丁。</text>
<title>自詠</title>,<text>老翁身似晏嬰長。舍瑟還同點也狂。縱得乞歸何處去。桃花流水渺茫茫。</text>
<title>自詠 其二</title>,<text>把筆當年學作文。巧偸豪奪競云云。如今流出胸中耳。早識艱深獨子雲。</text>
<title>自詠 其三</title>,<text>子思當日述中庸。極口稱楊乃祖風。世美韓山文字耳。只今詩句尙難工。</text>
<title>同年李夢游來訪。有懷諸公。</title>,<text>辛巳同年自遠來。素衣飄泊梁黃埃。病中相見尤驚喜。回首松堂但綠苔。</text>
<title>同年李夢游來訪。有懷諸公。 其二</title>,<text>狀元郞是易菴翁。退自鴻樞樂在中。病不往參春過半。何時座上筆生風。</text>
<title>同年李夢游來訪。有懷諸公。 其三</title>,<text>隔溪一朶斷山前。步屧猶堪直赴筵。怪底至今空悵望。病軀行止付蒼天。</text>
<title>同年李夢游來訪。有懷諸公。 其四</title>,<text>當年一等五先生。文翰楊鑣摠有名。永慕亭前春草綠。兔山深處草堂淸。</text>
<title>卽事</title>,<text>東風知我欲尋春。小雨濛濛灑路塵。匹馬昌華溪路滑。誰敎病骨尙酸辛。</text>
<title>卽事 其二</title>,<text>年來罕出少來人。坐臥南窓意自眞。孔孟下風吹墜緖。羲皇上世接芳隣。</text>
<title>卽事</title>,<text>安心是藥更無方。漸似維摩臥一床。春雨濛濛歸興動。驪興山水尙微茫。</text>
<title>卽事 其二</title>,<text>苦恨當年走四方。歸來歲月繞書床。天分地拆吾衰老。塞北江南摠渺茫。</text>
<title>卽事 其三</title>,<text>少年志學且知方。百尺樓前上下床。老去蠹魚無處用。有時舒嘯立蒼茫。</text>
<title>偶題</title>,<text>謾擬吾心井不波。天光日影共森羅。多生三業那能免。宛似周妻與肉何。</text>
<title>聞忠州郭判事翀龍爲𪚥軍千戶</title>,<text>少年英邁鄙迂儒。勇折倭鋒向海隅。縱是多多𪚥益辦。武才何止長千夫。</text>
<title>珠禪者求銘石鍾</title>,<text>斲却雲根作大鐘。深藏舍利示無窮。未知劫火隨風起。更有何人拜懶翁。</text>
<title>去歲二月廿四日肅拜。今已周年矣。吟成絶句。喜幸之至也。</title>,<text>去年今日始朝天。入對龍顏近御筵。只是當時眞一夢。況今衰病尙如前。</text>
<title>廉東亭至柳巷。又置酒肴。</title>,<text>雀羅門巷踏蒼苔。貧甚無從覓舊醅。賴有西隣韓相國。每携牛酒待賓來。</text>
<title>代書奉謝江州元帥河狀元書惠。走筆。</title>,<text>雁影相聯又北飛。數行書札落柴扉。琵琶莫弄投壺處。月白江州淚滿衣。</text>
<title>代書奉謝江州元帥河狀元書惠。走筆。 其二</title>,<text>幾見落花枝上飛。春風旌旆擁黃扉。遲公一辦龍頭會。白髮更聞金縷衣。</text>
<title>卽事</title>,<text>雪盡陽崖草欲靑。畏風猶未上山亭。眼中髣髴花如海。痛飮狂歌屢臥甁。</text>
<title>卽事 其二</title>,<text>習習東風近踏靑。山僧具食集虛廳。何時神勒茶煙榻。擔得長江滿瓦甁。</text>
<title>卽事 其三</title>,<text>榜喝雙眸白又靑。紛紛過客似郵亭。自憐我脚多年躄。恨不當時踼淨甁。</text>
<title>卽事 其四</title>,<text>墮淚修文已數年。光巖碑臥照雲煙。廟堂尊重誰來謝。却怪山僧每事筵。</text>
<title>小雨</title>,<text>小雨霏霏濕綠苔。日高薘戶未曾開。梨花又近淸明節。謾擬韓山拜掃回。</text>
<title>小雨 其二</title>,<text>入簾草色上階苔。地僻茅堂盡日開。自負仙風如太白。人言陋巷有顏回。</text>
<title>小雨 其三</title>,<text>驪江春水碧如苔。茅屋參差傍岸開。何日乞身隨野老。斜風細雨剌船回。</text>
<title>卽事</title>,<text>曉寒牕戶欲開遲。日已高舂坐更危。幸是無人敗吾興。舊詩改了又新詩。</text>
<title>卽事 其二</title>,<text>自念當年見事遲。白頭無意管安危。時時惹起前朝恨。灑向毫端卽是詩。</text>
<title>卽事 其三</title>,<text>問津子路御樊遲。歷騁侯邦不入危。誰識聖心天在上。病夫今日謾吟詩。</text>
<title>卽事 其四</title>,<text>靜坐沈思下筆遲。只憑精一辨微危。執中祕訣誰傳授。月到天心恰得詩。</text>
<title>眞觀大選來問唐詩語義</title>,<text>眞觀釋子問唐詩。乍雨乍晴山日移。風入草堂淸到骨。差夫深坐下書帷。</text>
<title>卽事</title>,<text>小雨隨風如散絲。老年情興浩無涯。只愁病骨難將息。閉却蓬牕題小詩。</text>
<title>卽事 其二</title>,<text>薄雲滿天風尙寒。斜陽欲下塞西山。老翁送客門前立。萬樹靑松暗淡間。</text>
<title>卽事 其三</title>,<text>風林雨岸與煙灣。一片江山萬古閑。何日歸休洗雙耳。月明溪上聽潺潺。</text>
<title>金同年 世珍 退居益和久矣。今以事來京枉顧。予以驪興歸計告之。且請資我牛種。因作絶句。庶其不忘焉耳。</title>,<text>驪江歸興政悠然。坐嘯舟中望似仙。縱是石田收有日。還須稻種丐同年。</text>
<title>金同年 世珍 退居益和久矣。今以事來京枉顧。予以驪興歸計告之。且請資我牛種。因作絶句。庶其不忘焉耳。 其二</title>,<text>平生心迹兩超然。欲向危時作地仙。詩酒不妨謀送日。還丹何必學延年。</text>
<title>金同年 世珍 退居益和久矣。今以事來京枉顧。予以驪興歸計告之。且請資我牛種。因作絶句。庶其不忘焉耳。 其三</title>,<text>蓬萊一境墮茫然。洒落何人骨欲仙。兪丈放懷聞昔日。牧翁繼跡是今年。</text>
<title>次韻奉賀林大參</title>,<text>父封母命仍多壽。伯省仲樞今幾春。不獨海東能致客。定應天下亦無人。</text>
<title>次韻奉賀林大參 其二</title>,<text>讚美高門將徧國。流傳陋巷欲深春。幸公半日閑吟處。記我多年臥病人。</text>
<title>紀事</title>,<text>曉色蒼涼日欲生。磬聲中有誦經聲。鱗鱗萬戶煙浮棟。有幾人忘境與情。</text>
<title>紀事 其二</title>,<text>有身何處不營生。髣髴隔林機杼聲。却訝高僧還見斥。大城乞食是眞情。</text>
<title>紀事 其三</title>,<text>工部桑麻斷此生。我今田舍傍灘聲。遲留不去殊亡謂。野興悠悠雜世情。</text>
<title>題聰無聞卷。卷首有懶翁山水。</title>,<text>萬樹長松雲滿天。蒼崖深處掛飛泉。平生自厭生三耳。何日相從學坐禪。</text>
<title>卽事</title>,<text>東風吹急日行遲。草色遙看正好時。牧老病餘多絶句。不期奇語或成奇。</text>
<title>晚雨</title>,<text>午牕日影已稀微。向晚蕭蕭雨灑扉。漸見麥田增翠色。胚胎餠餌助甘肥。</text>
<title>晚雨 其二</title>,<text>天際群山橫翠微。春深門巷掩柴扉。扁舟直遡驪江去。風滿蒲帆水面肥。</text>
<title>晚雨 其三</title>,<text>謾向遺書欲發微。老年多病獨扃扉。何曾大旱作霖雨。正笏坐看天下肥。</text>
<title>早</title>,<text>簷前舟雀近人鳴。後院錦鳩呼雨聲。白髮病翁忘盥櫛。獨携毛穎寫平生。</text>
<title>早 其二</title>,<text>瑣碎文章蟋蜶鳴。鈞天髣髴夢中聲。老來欲塞從前耳。虛室時時白自生。</text>
<title>早 其三</title>,<text>自有至音多善鳴。爭如玉振與金聲。寥寥天地至今日。百鳥春風觀我生。</text>
<title>李三宰求跋蓮經。因有所感。</title>,<text>人間膏火自相煎。故種蓮花照碧天。劈取若心常有日。肯將雙手救頭然。</text>
<title>李三宰求跋蓮經。因有所感。 其二</title>,<text>從獸平原馬似飛。喧傳輕捷近來稀。功高百代年猶壯。攝養千金莫或違。</text>
<title>李三宰求跋蓮經。因有所感。 其三</title>,<text>紛紛禍福摠關天。一點忠心豈偶然。大義滅親非古語。我公高識冠群賢。</text>
<title>旣書前後二篇寄呈開城。秉筆之際。吟成三首。</title>,<text>狂興年來托管城。長篇短律儘縱橫。益齋南畔松千尺。鵠嶺龍巒與目成。</text>
<title>旣書前後二篇寄呈開城。秉筆之際。吟成三首。 其二</title>,<text>我生雖不戒甁城。却厭主從幷主橫。獨有國風藏不得。一篇成了一篇成。</text>
<title>旣書前後二篇寄呈開城。秉筆之際。吟成三首。 其三</title>,<text>曾聽高僧說化城。由來鼻息眼仍橫。誰知自有閑天地。絶勝無窮訪廣成。</text>
<title>卽事</title>,<text>細雨濛濛暗草堂。桃花欲綻柳絲黃。披蓑欲上扁舟去。一曲驪江置野莊。</text>
<title>卽事 其二</title>,<text>一犂春雨可耕田。南望年來思渺然。病裏關門更深坐。未知行色陸邪船。</text>
<title>卽事 其三</title>,<text>昔年游宦走京師。天下一家隨所之。老去出門迷所適。山南水北漫吟詩。</text>
<title>淸明節</title>,<text>風日淸明應曆書。宣流和氣謝堪輿。暮春成服携童冠。自比時雍尙有餘。</text>
<title>淸明節 其二</title>,<text>放曠何曾畏簡書。時時扶醉在藍輿。踏靑未識誰招喚。酒禁傳言數日餘。</text>
<title>淸明節 其三</title>,<text>幾年春雁欲投書。長白山光照乘輿。夢裏鑾坡芳草綠。上林花石劫灰餘。</text>
<title>有感</title>,<text>歲幣如山塞上堆。中原人力政摧頹。却將羊馬天南牧。三百年間亦迅哉。</text>
<title>有感 其二</title>,<text>隋唐渺渺幾經春。五季三韓出異人。只賴貽謀能保國。運籌今日有良臣。</text>
<title>有感 其三</title>,<text>誰道秦坑尙未塡。儒風欲絶幸相傳。支持病骨吟詩句。頭上蒼蒼自有天。</text>
<title>病齒</title>,<text>軟炊爛煮補衰腸。怪底齒牙猶被傷。當日抑強餘禍在。謾言晁錯智爲囊。</text>
<title>病齒 其二</title>,<text>齒舌中間至味生。全呑大棗若爲情。撑腸文字從霑濕。飮酒無妨似吸鯨。</text>
<title>病齒 其三</title>,<text>挫硬攻堅欲勝人。老年甘滑自生津。看來却似山西將。白髮閑居病在身。</text>
<title>有感</title>,<text>起家大父望如天。當日銘詩儘可傳。有子一人猶置散。肯將伯仲感重泉。</text>
<title>訪朴陟山不遇</title>,<text>門庭高峻壓塵寰。龍岫山連進奉山。再見香爐在中闑。牧翁乘醉尙紅顏。</text>
<title>酒禁</title>,<text>記得看花似夢中。少年行樂幾春風。靑州從事相徵逐。錦繡浮空兩臉紅。</text>
<title>酒禁 其二</title>,<text>非意相干一掃空。靑州從事獨稱雄。天敎我輩焦肝腎。推入秦家逐客中。</text>
<title>酒禁 其三</title>,<text>有花有酒此身閑。造物洪恩滿世間。四美難幷吾輩事。上樓獨坐對南山。</text>
<title>尹判書席上</title>,<text>主人淸秀早知名。一樹梅花照眼明。富貴家風藏不得。綉簾深處管絃聲。</text>
<title>尹判書席上 其二</title>,<text>坡平敭歷有威名。政用疏通處事明。記向幽堂叨秉筆。牧翁文字但虛聲。</text>
<title>尹判書席上 其三</title>,<text>尹氏林園舊擅名。惠風和暢四山明。猩紅杏對鵝黃柳。誰道梅花墜世聲。</text>
<title>次宗伯開城韻</title>,<text>老年吾已坐詩窮。一詠悠悠萬事空。賴是益齋憐季子。好懷開向酒杯中。</text>
<title>次宗伯開城韻 其二</title>,<text>多生習氣結良緣。釋褐如今三十年。敢負文章衣鉢在。蒼蒼頭上有蒼天。</text>
<title>卽事</title>,<text>燒餘田壟草靑靑。一雨漫山水欲生。獨速老翁携鍤去。好防渠決灎新晴。</text>
<title>卽事 其二</title>,<text>春雨頻來野色靑。菜畦煙暗綠芽生。少年干祿今頭白。病骨自知陰與晴。</text>
<title>卽事 其三</title>,<text>每恨功名汚汗靑。只憑吟嘯送殘生。滿庭煙雨情無極。更擬樊川賦晚晴。</text>
<title>山水屛風</title>,<text>海東山水絶纖塵。在在雲煙境界眞。却向屛風寄幽興。牧翁還是可憐人。</text>
<title>山水屛風 其二</title>,<text>山中隱者播淸塵。自恃誰能辨僞眞。畢竟白雲藏不得。乾坤具眼豈無人。</text>
<title>山水屛風 其三</title>,<text>詩句淸新不惹塵。因形賦物奪天眞。白雲千嶂重重處。寫出猿聲有幾人。</text>
<title>洪守謙尙書見訪</title>,<text>總角相親到白頭。中間乖隔幾經秋。家貧只恨無樽酒。細嚼茶芽話舊游。</text>
<title>借馬發病</title>,<text>借馬知今亦甚艱。誰敎病發欲醫難。主人自是多屯蹇。觸事無端鼻孔酸。</text>
<title>聞山鳥</title>,<text>春山深處記曾游。觸耳難禁盡日愁。豈意萬家煙火裏。數聲驚破夢悠悠。</text>
<title>聞山鳥 其二</title>,<text>病骨酸辛自懶興。誰敎詩思更相凝。忽聞啼鳥翻多感。欲學觀空樂道僧。</text>
<title>聞山鳥 其三</title>,<text>春來有句贈同游。喚起催歸摠是愁。聲入心通吾自樂。可悠悠處卽悠悠。</text>
<title>聞山鳥 其四</title>,<text>夜寐仍須更夙興。心中道德幾時凝。一聲啼鳥心還動。宛似如今雀鼠僧。</text>
<title>聞吹鑼</title>,<text>南門淸曉一聲鑼。坐想蕭蕭聞馬檛。不是獸牢催進獻。定應江上有風波。</text>
<title>聞吹鑼 其二</title>,<text>江上風波幾日休。庚寅以後使人愁。龍驤萬斛眞無力。怕向掀天雪浪頭。</text>
<title>聞吹鑼 其三</title>,<text>雪浪長年欲蹴天。江陵一道海西邊。雖然被毒終疏闊。露骨山中穩坐禪。</text>
<title>奉簡朱同年</title>,<text>狌枝紅染又東風。每見朱髯向夢中。春雁北飛無一字。少年行樂轉頭空。</text>
<title>趙思謙挽詞</title>,<text>貞肅諸孫幾箇存。當時風彩照中原。白頭又挽城南路。曉色蒼涼兩眼昏。</text>
<title>題嶺梅卷</title>,<text>雁回峯頂雪初飛。一點芳心欲透機。漏洩春光應偶爾。獨憐詩眼巧評譏。</text>
<title>記遊鐵洞</title>,<text>雞林門外月如波。欲別更留傾叵羅。自喜醉狂如少日。病餘身世奈吾何。</text>
<title>記遊鐵洞 其二</title>,<text>東風吹水綠搖波。雲盡長天似碧羅。獨上松亭一舒嘯。老來行止末如何。</text>
<title>有感</title>,<text>文章歐九世爭譽。劉老猶譏不讀書。剽竊豈能成鉅萬。海中衆寶自嬴餘。</text>
<title>有感 其二</title>,<text>衆寶橫陳爛有光。縱非倫序亦何傷。一經具眼分高下。萬古無人更抑揚。</text>
<title>有感 其三</title>,<text>抑揚中有至音生。師曠元來集大成。燕樂嘉賓雖旨酒。鏗鏘始得洽懽情。</text>
<title>題妙峯卷</title>,<text>平地巍然插妙峯。白雲封了白雲封。會當絶頂舒長嘯。俯視衆山千萬重。</text>
<title>卽事</title>,<text>燕子歸來喜可知。簾前致語日將移。主人多病還依舊。多少華堂蛛掛絲。</text>
<title>卽事</title>,<text>一犂微雨暗田家。桃杏成林路自斜。歸跨老牛算半濕。陂塘處處泛殘花。</text>
<title>卽事 其二</title>,<text>白髮吾猶不食家。時時奉敕字橫斜。乞身甚欲還鄕去。又是江村落杏花。</text>
<title>卽事 其三</title>,<text>少年眞欲佐官家。學作文章點筆斜。臥病燕山空入夢。玉堂野草雜閑花。</text>
<title>宅主訪大姨。獨坐吟成三首。</title>,<text>月飯團團白似霜。疊成群玉冷生光。黃蜂爲作崖頭蜜。最好枯腸病後嘗。</text>
<title>宅主訪大姨。獨坐吟成三首。 其二</title>,<text>兩姨相對隔星霜。已老朱顏尙有光。莫把存亡時掛念。世間辛苦已親嘗。</text>
<title>宅主訪大姨。獨坐吟成三首。 其三</title>,<text>老大相看五十霜。百般無計駐流光。七人存歿今將半。豈害頻過索酒嘗。</text>
<title>卽事</title>,<text>向晚浮雲忽蔽天。風吹微雨洒庭前。田家有語千金畝。斗米年來亦直錢。</text>
<title>卽事</title>,<text>驪興兩岸麥秋深。田舍生涯已稱心。自恨白頭猶不去。軟紅塵底送光陰。</text>
<title>卽事 其二</title>,<text>對面重重山海深。流芳遺臭亦從心。誰敎獨立翻多感。易道由來只抑陰。</text>
<title>卽事 其三</title>,<text>流鶯啼處綠林深。夏景鮮明快我心。芳草和煙靄平野。好風吹雨弄輕陰。</text>
<title>得權尙州書。見寄涼席。</title>,<text>尙州東畔是龍宮。罷任留居有古風。送至一張涼席好。欲於炎暑慰衰翁。</text>
<title>迦智英公惠茶。走筆奉謝。</title>,<text>乾坤淸氣十分全。寄向靈芽伴老禪。多病同庚昏耗甚。他心通處示哀憐。</text>
<title>卽事</title>,<text>騃稚爭毬兩不降。誰敎私欲已盈腔。呼僮製作足渠意。便見中和開六窓。</text>
<title>卽事 其二</title>,<text>謾向兒曹志不降。腹中無物似羊腔。只因啼笑良心見。老牧欣然倚病窓。</text>
<title>卽事 其三</title>,<text>北海飧氈竟不降。丹心一點鐵爲腔。可憐江摠今衰甚。月到天中影入牕。</text>
<title>題仲至字說後</title>,<text>渠渠夏屋是吾家。客走他鄕兩鬢華。妻子凄涼無所主。門庭寂寞日將斜。</text>
<title>題仲至字說後 其二</title>,<text>辛苦歸來有室家。焚香牕戶儘淸華。無心更作他鄕客。遇興時時點筆斜。</text>
<title>題仲至字說後 其三</title>,<text>茫茫天地共爲家。只恨居夷却慕華。一片心田包宇宙。年來蹇步任欹斜。</text>
<title>閏五月初九日獨坐。至日斜有微雨。日光雨點相雜。因記崔拙翁和郭密直賞蓮詩。漏雲殘照雨絲絲。心語口曰。宋詩有五月臨平山下路。藕花無數滿汀洲之句。五月政荷花開時也。而微雨又如此。拙詩情興可想。予以二毛。承乏領史翰。郭公玉堂老之語。先得僕之風情鬢絲也。吟成一篇。爲他日池之會張本。</title>,<text>漏雲殘照雨絲絲。膾炙猊山四句詩。更憶風流玉堂老。紅粧白髮兩相宜。</text>
<title>奉謝江陵崔相國公云。以香徒坐廉侍中上。與淡庵對棋。又於僕有唱和。故詩及之。</title>,<text>結社當年屈侍中。淡菴棋局又爭雄。詩家天地無高下。更請無勞讓牧童。</text>
<title>絶句</title>,<text>薄雲含雨欲斜陽。深樹黃鸝客滿堂。老境開懷知有數。一樽相對謝蒼蒼。</text>
<title>柳萬戶請名三子</title>,<text>對客茶甌徹底淸。忽驚飛雨午涼生。高興餘慶應無盡。三子他年摠有名。</text>
<title>因詠兩侍中</title>,<text>英密西來一騎塵。君王在鎬政凝神。金符照耀衣安燠。上謁君門喜氣新。</text>
<title>因詠兩侍中 其二</title>,<text>侍中功業近無雙。竝世英雄盡乞降。一旦鷲翁成鴆毒。洗冤應是挹長江。</text>
<title>有感</title>,<text>誰敎形勢自相因。狐假虎威如有神。只爲逃形翻嫁害。小人情態日來新。</text>
<title>有感 其二</title>,<text>議罪緣淸有重輕。漢庭老吏尙留名。臺評今日無冤屈。寧失不經堯舜明。</text>
<title>有感 其三</title>,<text>位高無謗古來希。君子持身要愼幾。作室安居常事爾。始知隨處有危機。</text>
<title>有感 其四</title>,<text>淸晨騎馬上穿峯。松岳雲開翠色濃。多病白頭猶殉世。天津當日笑龍鍾。</text>
<title>自詠</title>,<text>晚食先生佼儈無。菜羹如蜜飯如酥。八珍羅列同歸飽。枉費千金養至愚。</text>
<title>自詠 其二</title>,<text>陋巷簞瓢樂在中。周公富貴尙居東。人生到處安心耳。且看年來牧隱翁。</text>
<title>自詠 其三</title>,<text>堯禪湯征只識時。區區孔孟要扶衰。寂寥秦漢儒風陋。會有濂溪萬世師。</text>
<title>絶句</title>,<text>北牖淸風生碧樹。南牕細雨映靑山。白頭病客悠悠甚。巢許夔龍伯仲間。</text>
<title>絶句 其二</title>,<text>自訝塵中無樂土。人言海外有仙山。誰知踐得忘形處。志氣浩然盈兩間。</text>
<title>絶句 其三</title>,<text>病裏生涯忘日月。閑中興味寄江山。他時點檢吾詩譜。三十餘年一夢間。</text>
<title>十六日。進講周公之才之美一章。</title>,<text>矜誇鄙嗇豈無尤。根葉相因勢自周。縱使多材似公旦。此人端的是恒流。</text>
<title>十六日。進講周公之才之美一章。 其二</title>,<text>赤舃周公几几餘。風雷歲熟感梟書。當時一點心平正。日月明明照大虛。</text>
<title>十六日。進講周公之才之美一章。 其三</title>,<text>禮樂文章盛一時。美哉制作在蒼姫。卜年卜世終明白。祗在初生哲命貽。</text>
<title>進講三年學。不志於穀。不易得也一章。</title>,<text>蒙養無非作聖功。終身所得一中庸。奈何挑得繁華戰。只爲飽鮮仍醉醲。</text>
<title>進講三年學。不志於穀。不易得也一章。 其二</title>,<text>聖學由來一執中。潛龍忽躍是飛龍。誰知從道先明道。穆穆他年德可宗。</text>
<title>進講三年學。不志於穀。不易得也一章。 其三</title>,<text>小臣當日走中原。鼓篋璧雍窺聖門。忽起子張干祿問。白髮心地尙昏昏。</text>
<title>希顏手抄其先君墓銘而去。自嘆老衰尙未志韓山之塋。因作三首。</title>,<text>希顏兄弟奉慈堂。不墜家風總立揚。名述先君傳後世。自憐老牧少文章。</text>
<title>希顏手抄其先君墓銘而去。自嘆老衰尙未志韓山之塋。因作三首。 其二</title>,<text>把筆銘人亦已多。時時動念涕滂沱。韓山寂寞松楸老。何日龜趺照碧蘿。</text>
<title>希顏手抄其先君墓銘而去。自嘆老衰尙未志韓山之塋。因作三首。 其三</title>,<text>祖母年終八十三。幽堂有石蔭梗枏。益齋老筆嚴仍簡。他日流傳作美談。</text>
<title>詠杏</title>,<text>牛郞家送杏團團。細嚼衰翁齒自酸。劈核得仁調石蜜。暑天羊酪滿金盤。</text>
<title>詠杏 其二</title>,<text>色奪黃金露作團。天敎異味雜甘酸。華筵日日葡萄酒。陋室年年苜蓿盤。</text>
<title>詠杏 其三</title>,<text>紈扇風生碧月團。精神交暢洗辛酸。不愁消渴爲人患。絶勝漢庭承露盤。</text>
<title>過柳巷樓下。身困不能上。到家解衣盤薄。吟成三首。</title>,<text>上林蒼翠雨疏疏。殿閤沈沈夏景舒。講罷經筵扶杖出。借來駿馬穩如輿。</text>
<title>過柳巷樓下。身困不能上。到家解衣盤薄。吟成三首。 其二</title>,<text>被體翻漿汗自流。柳絲風裏好登樓。病軀無力將將息。馳向蓬門不少休。</text>
<title>過柳巷樓下。身困不能上。到家解衣盤薄。吟成三首。 其三</title>,<text>老臣學力本來迂。僥倖功名位宰樞。承乏書筵羞滿面。寥寥千載幾眞儒。</text>
<title>卽事</title>,<text>獨與崔髯坐草堂。苦妨霑濕屢移床。兔郞山寺歸來處。直入承宣上直房。</text>
<title>卽事 其二</title>,<text>聞說西方極樂堂。不如無念坐繩床。一超九品眞懸隔。遮莫年年蘚入房。</text>
<title>卽事 其三</title>,<text>雨中涼氣滿虛堂。病骨酸辛臥一床。安得忘形眞放浪。茫茫世界似蜂房。</text>
<title>卽事</title>,<text>兒啼聲裏雨來聲。白髮老翁無限情。千載淵明一杯酒。悠悠天運竟難明。</text>
<title>卽事 其二</title>,<text>少年誰不立名聲。晚境應須養性情。簷溜四垂人迹絶。淡忘移念自虛明。</text>
<title>卽事 其三</title>,<text>松聲絶壁掛泉聲。觸耳爽然生道情。漫向山中寄幽興。時時蓐食候天明。</text>
<title>卽事 其四</title>,<text>虛堂寂寂鳥啼聲。兀坐悠然忘世情。淫雨彌旬止還作。小窓終日晦仍明。</text>
<title>卽事 其五</title>,<text>心通入耳有餘聲。遇事無端自適情。六鑿掃除査滓盡。始知游豫昊天明。</text>
<title>卽事</title>,<text>終日驅馳綺陌間。無人不道愛靑山。牧翁自有詩中地。風月無涯到處閑。</text>
<title>卽事 其二</title>,<text>時時喜色起眉間。得句精微似半山。麥壟半黃香飯熟。野桑重綠懿筐閑。</text>
<title>卽事 其三</title>,<text>浮世功名一夢間。終身興味萬重山。算來何處眞無事。只是先生半日閑。</text>
<title>詠櫻桃</title>,<text>的的圓珠滿漆盤。赤光相射走難安。天公賦物眞奇巧。旣帶微甘又帶酸。</text>
<title>絶句</title>,<text>江山渺渺入吾樓。白髮鏡中非一秋。自古焉流難勇退。汝今多病可歸休。</text>
<title>神勒珠師。以團扇見遺。</title>,<text>皺紙鱗鱗水起紋。近汀荷鷺遠山雲。知師幻出淸涼境。坐倚風櫺到夕曛。</text>
<title>神勒珠師。以團扇見遺。 其二</title>,<text>榻上淸風忽滿襟。團團璧月照床琴。何時著我孤舟去。避暑僧窓坐夜深。</text>
<title>神勒珠師。以團扇見遺。 其三</title>,<text>心中熱惱欲燒天。況是沈痾久不痊。且問珠師分我否。庭前柏樹祖師禪。</text>
<title>崔翁邀僕。爲請於政房。吟成一首。</title>,<text>揚揚虛職大夫聯。爭似中郞得俸錢。莫恨牧翁無氣力。由來稟命在蒼天。</text>
<title>旣示崔翁。翁曰是則是矣。然更一請如何。於是又用前韻。</title>,<text>一生無恙躡華聯。大欲還如鶴與錢。年近七旬歸計決。此心長向九重天。</text>
<title>自詠</title>,<text>門生圭組更蟬聯。座主文章不直錢。萍水相逢眞偶爾。謾言無處可逃天。</text>
<title>自詠 其二</title>,<text>短聯賦罷又長聯。漸似油翁技在錢。自古詞人難閤筆。風花月露政漫天。</text>
<title>新油。國贐里老嫗壓之云。將以送金剛山普濟影堂。</title>,<text>壓得新油擁鼻香。炎天背負入金剛。一燈照破恒沙暗。普濟王師坐影堂。</text>
<title>貓生子</title>,<text>貓人畜也最相親。質稟輕柔性又馴。忽向夜中驚我夢。子生便䑛可知仁。</text>
<title>貓生子 其二</title>,<text>雖然豺虎苦難親。也有門庭犬馬馴。豈獨永州多鼠輩。驅除貪暴便爲仁。</text>
<title>貓生子 其三</title>,<text>至公無處避嫌親。去惡能敎善者馴。只就一貓天理白。放流元是帝王仁。</text>
<title>有感</title>,<text>丞相河南是玉人。當時廷議去非秦。團團長白山頭月。獨照中原一將臣。</text>
<title>有感 其二</title>,<text>孔明當日獨提兵。一夜營中落大星。縱使中興功未竟。廟前柏樹至今靑。</text>
<title>有感 其三</title>,<text>脫相知人未十分。一時參贊謾云云。竟留瞎眼儲君側。蔽日天中似黑雲。</text>
<title>有感 其四</title>,<text>虎躍龍騰十六科。笙鏞黼黻亦云多。文鍾邦傑今何在。草沒儲胥月似波。</text>
<title>趙鈞改溫求官</title>,<text>入仕無端自改名。只緣好惡逐情生。一身窮達關天數。莫道鈞溫有重輕。</text>
<title>雨中忽有賞蓮之興。難於上馬。吟得三首。</title>,<text>欲扶輿去只長鬚。上馬還嗔撼病軀。冒雨賞蓮唯兩脚。白頭何忍踏泥塗。</text>
<title>雨中忽有賞蓮之興。難於上馬。吟得三首。 其二</title>,<text>白頭徒步拾遺公。賦物奇才奪化工。一句荷花淨如拭。依稀疏雨淡煙中。</text>
<title>雨中忽有賞蓮之興。難於上馬。吟得三首。 其三</title>,<text>池上精廬屬懶殘。蓮花妙語動三韓。吾家自有濂溪老。淨植淸香天地寬。</text>
<title>自戲</title>,<text>老年眞似蹇浮屠。獨患趑趄肯囁嚅。咫尺門庭如示掌。猶敎木上座相扶。</text>
<title>自和</title>,<text>健兒疾走古來多。石墜懸崖決大河。誰識老翁盤兩脚。想看羅襪政凌波。</text>
<title>退之從容軍馬間。其風不下謝安石。作一絶以詠。</title>,<text>肯憂神策無元翼。似向天津識晉公。欲上崢嶸平賊後。昌黎還有謝安風。</text>
<title>珠上人爲順同菴請記見菴</title>,<text>順公承事指空公。普濟初參內外紅。故向檜巖營大殿。却盤雙脚見菴中。</text>
<title>將賞蓮龍化池。花無開者。</title>,<text>傘屐登山欲賞蓮。綠波如鏡曳輕煙。老龍的是無情甚。不放花開只管眠。</text>
<title>欲出未能。有懷雲錦。</title>,<text>放翁詩語想淸游。一馬二僮溪路秋。老牧病餘無脚力。扶輿細雨亦風流。</text>
<title>欲出未能。有懷雲錦。 其二</title>,<text>獨向殘年開好懷。小窓淸坐有何乖。扶輿又欲看花去。雲錦樓空水浸階。</text>
<title>欲出未能。有懷雲錦。 其三</title>,<text>龍岫西峯掛夕陽。永陵靈沼似文王。世間憂樂如流水。路上行人枉斷腸。</text>
<title>晚涼</title>,<text>歸雲入谷鳥啼林。水落石崖生夕陰。忽有長風吹送月。爽然氷雪動高吟。</text>
<title>卽事</title>,<text>苦熱西風自有時。平生喜讀老坡詩。有誰心地淸如水。爍玉流金摠不知。</text>
<title>偶念頒氷</title>,<text>年年六月對氷峯。枕簟無塵扇有風。病後忽驚頒賜少。只因冬暖凌陰空。</text>
<title>偶念頒氷 其二</title>,<text>頒氷冢宰獨優游。兩府摩肩背汗流。五箇承宣偏得賜。聖朝從古重龍喉。</text>
<title>偶念頒氷 其三</title>,<text>記得燕山酷熱蒸。街頭處處蜜調氷。東歸身世淸涼甚。澗水松風爽氣凝。</text>
<title>卽事</title>,<text>日午火雲頭上飛。溪禽爭浴羽毛微。白頭老牧忘人世。八面虛堂赤不衣。</text>
<title>奉謝松廣夫目和尙避倭靈臺寺寄茶</title>,<text>烽火天涯吹戰塵。薜蘿深處却藏身。秪應縛脫元無二。老我悠然味道眞。</text>
<title>雨中有感</title>,<text>風雨蕭蕭雞亂鳴。五更燈火照窓明。人人守節知時義。世道何曾失太平。</text>
<title>雨中有感 其二</title>,<text>暑雨祁寒人怨咨。小民從古信嗤嗤。月從星處觀天象。休咎由來自有時。</text>
<title>雨中有感 其三</title>,<text>金流玉爍欲燒天。孔雀飛飛渴飮泉。不是雨聲消暑氣。人間暍死浩無邊。</text>
<title>卽事</title>,<text>數日群陰塞兩間。雨中欹枕夢靑山。忽然萬里天如洗。獨鳥孤雲共往還。</text>
<title>覆盆子熟。樵者採以來。因憶燈巖行。</title>,<text>覆盆爛熳映山明。記得燈巖路上行。暴雨忽來衣盡濕。十分淸興蓋平生。</text>
<title>因記自燈巖來宿甘露寺</title>,<text>甘露寺前江水明。鏡中時見小舟行。晚來更啜僧窓茗。豈料如今白髮生。</text>
<title>微雨</title>,<text>薄雲斜日雨凄凄。樹影參差水漲溪。一陣涼風蘇病骨。還如喝道向沙堤。</text>
<title>豆粥</title>,<text>火雲蒸日熾如焚。瀋汗交流兩眼昏。直把豆湯消暑毒。不如松下水流門。</text>
<title>豆粥 其二</title>,<text>禁宇沈沈暑氣微。群臣侍立汗霑衣。豆湯翠鉢調崖蜜。便覺氷寒欲透肌。</text>
<title>豆粥 其三</title>,<text>借問僧窓似舊無。當時豆粥軟如酥。蓴羹羊酪嘗來遍。興味依然山澤癯。</text>
<title>卽事</title>,<text>老翁危坐政灰心。鳥雀飛來似見侵。自是庭除頻得食。知渠本性愛山林。</text>
<title>卽事 其二</title>,<text>山鳩啼處綠陰多。微雨隨風灑薜蘿。最是坐忘眞樂事。白頭無復講中和。</text>
<title>卽事</title>,<text>淸曉焚香得小詩。半晴山色正濃時。數聲啼鳥庭苔綠。似我淸閑更有誰。</text>
<title>卽事 其二</title>,<text>觸物年來興味新。風聲雨氣爽精神。炎蒸也有淸涼地。一箇白頭無事人。</text>
<title>卽事 其三</title>,<text>江山萬里未歸來。白髮紅塵酒一杯。且問忘形眞箇未。人間到處是春臺。</text>
<title>賀兩諫議同拜承宣</title>,<text>王趙聯翩諫大夫。美談同日入鴻樞。寥寥四百餘年內。共拜龍喉亦所無。</text>
<title>賀兩諫議同拜承宣 其二</title>,<text>脩長質美年兄子。精悍名高門下生。莫笑牧翁今寂寞。直遷樞相也光榮。</text>
<title>賀兩諫議同拜承宣 其三</title>,<text>承宣房裡聚文星。臺省威風振大庭。獨有樵孫幷牧息。却携刀筆佐千齡。</text>
<title>雜興</title>,<text>日斜別室燎松枝。香氣隨風滿座吹。恰似山中讀書處。奈何雙鬢素絲垂。</text>
<title>雜興 其二</title>,<text>記得山中酷熱時。淸泉白石獨吟詩。九街塵土蒸如火。萬馬千車盡日馳。</text>
<title>雜興 其三</title>,<text>車塵汗雨滿通衢。獨對江山暮雪圖。異日縱能眞致此。也應回首憶松都。</text>
<title>雜興 其四</title>,<text>熱惱區區萬死生。白雲飛處紫鸞笙。何從更有纖塵在。超出無爲却至淸。</text>
<title>雜興 其五</title>,<text>陋巷簞瓢樂最深。湯征舜受一仁心。雖然莊老忘天下。淸淨安民蓋古今。</text>
<title>蝨</title>,<text>衣縫眞如天地寬。平生得意足盤桓。安身只欠藏身術。玉手纖纖避却難。</text>
<title>蚤</title>,<text>早向衣衾寄此生。躍然跳躑一身輕。休誇捷疾能逃害。湯火時時沸有聲。</text>
<title>雞</title>,<text>生不山林在里閭。知時守義送居諸。最憐風雨天沈黑。一刻何曾有欠餘。</text>
<title>犬</title>,<text>馬健牛豪各有施。守門防盜犬爲宜。傳書救火知仁義。弊蓋遺謨萬古垂。</text>
<title>夏涼</title>,<text>曉向虛堂獨眄柯。綠陰風細鳥聲多。誰言三伏皆蒸溽。骨冷魂淸自絶邪。</text>
<title>夏涼 其二</title>,<text>君子陽陽每永嘆。可憐賢者隱伶官。負喧簷下甘心處。桂海氷生政苦寒。</text>
<title>夏涼 其三</title>,<text>一身天地自玄黃。養得中和氣味長。夏葛冬裘聊足用。肯將氷炭置吾腸。</text>
<title>絶句</title>,<text>芳草蒙茸自映階。濃陰滿地小書齋。誰敎更踏朝大路。日日風塵漲九街。</text>
<title>絶句 其二</title>,<text>侍講書筵上玉階。竦然嚴肅得心齋。歸來更喜門庭靜。賓客何曾拒滿街。</text>
<title>絶句 其三</title>,<text>酷熱宮中輟講筵。老臣隨分得詩聯。靑苔滿地山光滴。頭上安排自有天。</text>
<title>絶句 其四</title>,<text>醉夢春風玳瑁筵。自慙山野綴華聯。如今老病身無事。祗把微誠欲動天。</text>
<title>次廉東亭賀姜代言詩韻</title>,<text>興安兩眼是權衡。況對氷光與氷精。老牧冬烘今尙愧。幸君無累主司名。</text>
<title>誤拆宰樞所公緘。投之者以完山君誤謂韓山君也。渠雖孟浪。僕亦烏得無罪。吟成三首。</title>,<text>耳聞猶可完韓誤。目覩宜將外內均。瞑坐拆開方審睇。可憐怳惚病中人。</text>
<title>誤拆宰樞所公緘。投之者以完山君誤謂韓山君也。渠雖孟浪。僕亦烏得無罪。吟成三首。 其二</title>,<text>閱禮敦詩名將風。古來元帥出儒中。獨憐泮水今蕭索。獻馘無人更奏功。</text>
<title>誤拆宰樞所公緘。投之者以完山君誤謂韓山君也。渠雖孟浪。僕亦烏得無罪。吟成三首。 其三</title>,<text>老牧詩書尙未精。何曾掉舌更談兵。歷揚所欠唯元帥。每見公緘眼倍明。</text>
<title>紀事</title>,<text>疊紙編詩作日程。忽聞黃鳥兩三聲。枕書丸藥應閑適。那似吟哦頌太平。</text>
<title>紀事 其二</title>,<text>門外莓苔得意靑。雨中終日倚風櫺。心焦物燥吟詩苦。寫出欣然體自寧。</text>
<title>紀事 其三</title>,<text>遇興吟詩筆自隨。聲音格律兩委蛇。一星雅俗高低處。稱物持平果是誰。</text>
<title>紀事 其四</title>,<text>評詩自古舞文多。白俗元輕被大訶。欲學杜陵廊廟器。只愁身世老奔波。</text>
<title>紀事 其五</title>,<text>淸苦浮華是兩家。風花氷檗似恒沙。欲趨平淡成枯槁。坐到晨鍾又暮鴉。</text>
<title>卽事</title>,<text>花木盆中各自春。汲泉膏土四時新。全憑人巧能如許。恨不移栽海上椿。</text>
<title>流頭日三詠</title>,<text>上黨烹煎味更眞。雪爲膚理雜甘辛。團團祗恐粘牙齒。細嚼淸寒自遍身。</text>
<title>流頭日三詠 其二</title>,<text>水出眞源自不窮。雖然百折竟趨東。何人創立流頭飮。欲保初心直到終。</text>
<title>流頭日三詠 其三</title>,<text>笛聲淸亮逐風來。何處華筵盡日開。恨不塞聰忘世事。少年狂興自難裁。</text>
<title>寄題舅氏池亭。池有蓮。</title>,<text>白髮蒼顏政退休。紅粧翠蓋儘風流。誰憐多病塵中客。渺渺鄕山不入樓。</text>
<title>克聰首座新入南溪院 其二</title>,<text>聞說當年土地神。也能分別住持身。慈恩領袖瑜伽法。肯把絲毫笑與嗔。</text>
<title>克聰首座新入南溪院 其三</title>,<text>柳洞沈沈遠市塵。天場房釋自天眞。肯嫌酤酒頻相引。況是南溪又近隣。</text>
<title>聞蟬 是日立秋</title>,<text>蟬鳴高樹客搔頭。又是梧桐一葉秋。蓴菜鱸魚歸興動。鎭江江水抱村流。</text>
<title>聞蟬 是日立秋 其二</title>,<text>浩然歸興幾回頭。萬里江山碧樹秋。處處蟬聲驚客耳。故鄕魚稻自風流。</text>
<title>聞蟬 是日立秋 其三</title>,<text>伴貂深恨上人頭。獨向山林占斷秋。翳葉藏枝如隱士。飧風吸露似淸流。</text>
<title>又作 捲浮萍。見水底花影。</title>,<text>日照紅粧水底明。翰林詩句使人驚。浮萍捲盡天光淨。不費丹靑自寫生。</text>
<title>是日。命僮僕入池捲去浮萍。花影倒垂。上下一色。甚可愛也。因思太白日照紅粧水底明之句。卽欲足成一首。竟未能而罷。數日骨酸。雖或吟哦。不得沈思。略寫一時情景。以爲後日追述之地。衰病如此。可不悲哉。</title>,<text>樹影朝西暮向東。婆娑隨分入窓中。應憐午熱無逃處。細細吹來北牖風。</text>
<title>是日。命僮僕入池捲去浮萍。花影倒垂。上下一色。甚可愛也。因思太白日照紅粧水底明之句。卽欲足成一首。竟未能而罷。數日骨酸。雖或吟哦。不得沈思。略寫一時情景。以爲後日追述之地。衰病如此。可不悲哉。 其二</title>,<text>門外垂楊一樹長。也敎騶從得微涼。草廠歲歲松簷薄。不耐朝陽與夕陽。</text>
<title>是日。命僮僕入池捲去浮萍。花影倒垂。上下一色。甚可愛也。因思太白日照紅粧水底明之句。卽欲足成一首。竟未能而罷。數日骨酸。雖或吟哦。不得沈思。略寫一時情景。以爲後日追述之地。衰病如此。可不悲哉。 其三</title>,<text>松下淸風石上泉。山人不識有炎天。摩挲兩脚心中惡。踏得懸崖卽地仙。</text>
<title>戲南溪聰首座</title>,<text>城中衆水此同奔。大雨年年漲入門。塔似桅竿高百尺。篙師宛在水精園。</text>
<title>戲南溪聰首座 其二</title>,<text>隔岸苽田接稻田。扶疏老木帶蒼煙。依然三過門前路。薤露聲中獨坐禪。</text>
<title>戲南溪聰首座 其三</title>,<text>夜識金銀是不貪。有錢還住大伽藍。南溪香火蕭然處。月請官糧亦美談。</text>
<title>寄呈忠州牧使金存誠，判官金肇。</title>,<text>蒼苔柳洞絶來轅。臥病數年長掩門。今日龍頭小童去。始知吾黨在中原。</text>
<title>寄呈忠州牧使金存誠，判官金肇。 其二</title>,<text>中原山水最淸涼。烽火天涯轉渺茫。更喜臥治公事少。獨游何害到僧房。</text>
<title>寄呈忠州牧使金存誠，判官金肇。 其三</title>,<text>僧房近世亦忙奔。新事如毛逐日繁。願使安心且安坐。香煙一穟滿乾坤。</text>
<title>天水大選以西瓜見饗</title>,<text>醫王隙地有西瓜。味似甘泉色雪華。齒決黑犀猶不易。何曾火裡種蓮花。</text>
<title>天水池蓮</title>,<text>依依月夕與煙朝。不憚城南道路遙。自是吾生如白鷺。豈知公子有風標。</text>
<title>望龍頭行李</title>,<text>亂山初日草萋萋。山路高低送馬蹄。兩箇少年相逐去。黑衣僧統政携提。</text>
<title>望龍頭行李 其二</title>,<text>雨作邇來行潦多。參差官道傍江斜。計程今日楊州過。回首三山映落霞。</text>
<title>望龍頭行李 其三</title>,<text>記我韓山幼讀書。父游中國母松都。當時一片思親地。與我終身作坦途。</text>
<title>望龍頭行李 其四</title>,<text>祖母當時鞠育心。靑天難闊海難深。身登兩府年知命。尙爾區區惜寸陰。</text>
<title>望龍頭行李 其五</title>,<text>龍猪變化學中存。吏部能言世所尊。今日汝當尤努力。此身文子又文孫。</text>
<title>奉呈舅氏</title>,<text>淸香亭記墨痕濃。是夢中耶非夢中。何日翛然墮佳境。徘徊梁月與簷風。</text>
<title>兒子言天台判事欲邀僕再賞蓮。喜而志之。</title>,<text>病後看花興未闌。人間日月似跳丸。紅衣半落南池淨。更向天台訪懶殘。</text>
<title>奉寄雞林尹河壯元</title>,<text>當日菁川擁碧油。不知移向倚風樓。病中世事悠悠甚。南望江山又欲秋。</text>
<title>曉雨</title>,<text>夢覺方嗔病骨酸。颯然朝雨送微寒。誰知爍玉流金處。一段淸氷入肺肝。</text>
<title>有懷九齋</title>,<text>苦熱無從得一涼。瀋流膚汗鐵融腸。紫霞洞裏靑松下。石隙淸泉冷雪霜。</text>
<title>有懷九齋 其二</title>,<text>夏課堂中風露涼。苦吟強韻炭堆腸。先生唱榜諸生應。寂寂空庭月似霜。</text>
<title>有懷九齋 其三</title>,<text>蟬聲又欲報新涼。坐念浮生足斷腸。當日舊游皆不見。鏡中堪嘆鬢如霜。</text>
<title>得尙州書 權季容</title>,<text>拆見書中似不情。挈家秋仲欲還京。當時班列皆通憲。且問何顏見友生。</text>
<title>七夕</title>,<text>徒聞天女不停梭。大布麤繒兩鬢皤。乞得巧時將底用。弄來成拙取譏多。</text>
<title>卽事</title>,<text>露滴銀河夜氣淸。盤堆苽菓到天明。閨中小女持針線。綉出天吳十倍精。</text>
<title>哭權興祖判事</title>,<text>醴泉孫子幾人存。丹旐翩翩向九原。白髮病翁難執紼。獨吟危坐掩柴門。</text>
<title>走筆奉寄法泉僧統</title>,<text>細說因明與釋名。瑜伽玄旨似雷鳴。何時萬法皆相應。踏得毗盧頂上平。</text>
<title>水精葡萄</title>,<text>數朶離離綴水精。肌膚瑩徹子分明。誰藏萬斛酸甜味。齒舌中間瓊液淸。</text>
<title>水精葡萄 其二</title>,<text>林下葡萄黑水精。及庵老筆壁間明。依然山寺行香處。咀嚼詩聯徹骨淸。</text>
<title>水精葡萄 其三</title>,<text>一段淸氷與水精。結成微質似空明。高歌白雪初嘗處。月下金樽更至淸。</text>
<title>水精葡萄 其四</title>,<text>未辨驪珠與水精。綴旒環佩奉王明。誰知絶壑拖長蔓。掛得獼猴格甚淸。</text>
<title>水精葡萄 其五</title>,<text>是水精耶非水精。團圓箇箇更通明。最憐獨得中和味。氷檗徒誇苦與淸。</text>
<title>水精葡萄 其六</title>,<text>一百四十箇水精。掌中圓轉眼中明。牧翁心地今茅塞。對此俄生一點淸。</text>
<title>七月十五日</title>,<text>浮屠解夏錫如飛。萬水千山携影歸。只爲過冬糊口計。每敎塵土汚禪衣。</text>
<title>七月十五日 其二</title>,<text>年年結夏得安居。乞米民間儘有餘。坐到西風吹雨去。又携甁錫向閻閭。</text>
<title>七月十五日 其三</title>,<text>市中惡少自相誇。躑倒長身似折麻。曾向奉恩庭下見。白頭今日眼昏花。</text>
<title>獨坐</title>,<text>寂寂虛堂白晝長。乾坤一片黑甜鄕。數聲啼鳥床風細。身世悠然墮渺茫。</text>
<title>獨坐 其二</title>,<text>淸淨虛空八面通。本無一物儘玲瓏。莫將形質還相礙。斬首由來似斬風。</text>
<title>獨坐 其三</title>,<text>瞪目看來一物無。片雲孤鳥在天衢。湓陽也有恢恢地。萬古乾坤大丈夫。</text>
<title>獨坐 其四</title>,<text>一葉扁舟著病軀。肯將雙脚踏泥塗。虛中三命茫無據。欲學飄然向五湖。</text>
<title>跋閔仲玉還學燕都詩卷。因成三首。</title>,<text>璧水侁侁五百生。同鄕只有雪淸卿。當年駕洛驪興秀。伴讀猶能說姓名。</text>
<title>跋閔仲玉還學燕都詩卷。因成三首。 其二</title>,<text>胄庠風物暢皇靈。照世文章似六經。自恨半途還入谷。不敎中國用曾靑。</text>
<title>跋閔仲玉還學燕都詩卷。因成三首。 其三</title>,<text>河南幕府聚群英。借著尤多國子生。白髮海東捫蝨處。儻敎雙眼見昇平。</text>
<title>鵲鳴</title>,<text>鵲鳴西宅樹枝頭。雨氣初收天地秋。白髮老生方喜動。偶題詩句亦風流。</text>
<title>復馬</title>,<text>風馬丁寧祗復之。損吾園囿主何知。莫將瓦礫傷肌骨。天上麒麟自有兒。</text>
<title>安禪者告歸。因寄松廣和尙。</title>,<text>長身霞衲走塵寰。病目星樓望海山。甚欲相携向方丈。獨憐飛鳥在籠間。</text>
<title>淵明</title>,<text>淵明天地闊無涯。弄月吟風氣自華。一點苦心磨不盡。歸來何處是吾家。</text>
<title>自詠</title>,<text>且問汝將何日歸。老衰貧病更遭譏。只緣未報先王德。不敢超然便拂衣。</text>
<title>自詠 其二</title>,<text>且問汝今謀道無。欲談道義却含糊。只緣未學吾夫子。不放心田終歲蕪。</text>
<title>自詠 其三</title>,<text>且問汝今何所爲。病軀無力強支持。只緣尙有丹心在。欲繼元和聖德詩。</text>
<title>將至光巖</title>,<text>曉風吹冷日光微。立馬人家借袷衣。老境艱難踐霜雪。南州歸思更依依。</text>
<title>將至光巖 其二</title>,<text>川流晝夜去沄沄。故遶山陵陵下村。又是秋風涼冷後。飄然直欲問眞源。</text>
<title>題柏庭行卷</title>,<text>直截根源欲透機。柏庭遺響尙依俙。終非摘葉尋枝者。萬水千山携影歸。</text>
<title>蟬聲</title>,<text>細泉流月葉號風。欲斷還連乍異同。曾記客程搔首立。滿山紅樹夕陽中。</text>
<title>蟬聲 其二</title>,<text>秋風吹遍地天中。未必蟬聲處處同。怨妾逐臣頭盡白。大官豪俠面浮紅。</text>
<title>蟬聲 其三</title>,<text>牧翁長嘯振乾坤。山擁高樓柳擁門。入耳蟬聲水投石。心如灰冷獨忘言。</text>
<title>走筆謝閔祗候惠松茸</title>,<text>松山風露近中秋。瓊液成形滑似流。老病口饞猶不減。尋僧直欲更高游。</text>
<title>走筆謝閔祗候惠松茸 其二</title>,<text>年年嘗此欲深秋。不耐光陰迅似流。老境政須謀口腹。飄然往與赤松游。</text>
<title>走筆謝閔祗候惠松茸 其三</title>,<text>淸州北野雁聲秋。下馬山崖傍碧流。父老作羹來厚餉。至今猶記是年游。</text>
<title>謝鐵原金同年惠新米。因起拾栗之興。</title>,<text>八月風高雁欲回。泰封秋色趁人來。養賢烹處賢知否。卦象分明奉上台。</text>
<title>謝鐵原金同年惠新米。因起拾栗之興。 其二</title>,<text>坐想山村栗政肥。金丸欲落映離離。乞身何日飄然去。拾得滿籠深夜歸。</text>
<title>謝鐵原金同年惠新米。因起拾栗之興。 其三</title>,<text>辛巳同年幾箇存。分離無處問寒溫。多君每把山中味。寄向病翁蓬蓽門。</text>
<title>紀事</title>,<text>啞童流汗走東山。拾栗來呈几案間。見面可知心所語。願公無病且安閑。</text>
<title>有懷成均館</title>,<text>泮水淸風不起塵。長松萬樹擁明倫。玄陵宰相今無恙。肯使諸生或在陳。</text>
<title>有懷成均館 其二</title>,<text>秋丁膰肉拜神休。自揆平生甚謬悠。幸是同僚猶在席。應憐久病雪蒙頭。</text>
<title>有懷成均館 其三</title>,<text>壁水光陰記少年。八齋環列誦聲連。升堂㝡怕抽籤講。爲是音訛意莫傳。</text>
<title>有懷成均館 其四</title>,<text>當時諸子摠眞儒。說到精微肯囁嚅。獨有牧翁長閉口。中堂兀坐似枯株。</text>
<title>有懷成均館 其五</title>,<text>敎養諸生豈有他。欲令風化播中和。金陵王氣回天意。講舌徒然似決河。</text>
<title>自述</title>,<text>寄形沙月戲春洲。大白一篇雙白鷗。恰到忘幾無物我。至今豪氣蓋中州。</text>
<title>金剛山釋來言。今秋山中皆言先生必至。一粲之餘。吟成二首。</title>,<text>稼亭當日醉關東。雪色攙天一覽中。㝡恨病軀難繼跡。虛過五十二秋風。</text>
<title>金剛山釋來言。今秋山中皆言先生必至。一粲之餘。吟成二首。 其二</title>,<text>渺渺韓山在海東。題名上國桂林中。封君食祿從容甚。只欠高游繼父風。</text>
<title>金剛山釋來言。今秋山中皆言先生必至。一粲之餘。吟成二首。 其三</title>,<text>聞說江南至浙東。行人坐嘯筍輿中。尋僧處處長松雨。訪友家家垂柳風。</text>
<title>自嘆</title>,<text>山靑水綠鴨江東。小有天臨洞府中。潦倒自憐無道骨。蘚書何處覓仙翁。</text>
<title>有感</title>,<text>浮世多機足禍胎。溫言冷笑摠悠哉。長繩繫日終無術。採藥蓬丘歸去來。</text>
<title>有感 其二</title>,<text>二龍爭戰決雄雌。航海梯山次第來。問向拾遺能見否。五星同會是何時。</text>
<title>有感 其三</title>,<text>靑門有地種瓜來。却被豪家占作臺。又見秋風吹正急。呼鷹日日半酣回。</text>
<title>夜吟曉錄</title>,<text>夜深危坐兀枯株。血氣無從潤髮膚。月落南牕黑如漆。草蟲聲裏七嗚呼。</text>
<title>夜吟曉錄 其二</title>,<text>柳村岑寂曉雞啼。山下浮雲傍水低。欲向殘生賦歸去。滿天秋氣日凄凄。</text>
<title>夜吟曉錄 其三</title>,<text>牕明明處坐惺惺。全體依然盡露呈。物欲如雲忽相蔽。怪來俄頃失虛靈。</text>
<title>雜詠</title>,<text>短尾山禽山下飛。聲隨落葉影斜暉。庭除得食非渠意。挾彈往來人自稀。</text>
<title>衿州</title>,<text>乘舟誰敢逆流行。帆下長吟暮靄生。一陣淸風潮水漲。衿州山色轉分明。</text>
<title>衿州 其二</title>,<text>衿州江上廣陵村。山擁平田水入門。記得落帆沙月白。老奴驚起具盤飧。</text>
<title>衿州 其三</title>,<text>曉雞聲裏夢初驚。蓐食門前馬又鳴。路熟肯敎人導我。白雲千嶂十分淸。</text>
<title>詠栗</title>,<text>拆開下墜紫金丸。剝去中藏白雪團。樹下有人脾胃損。欲憑精力郤酸寒。</text>
<title>詠栗 其二</title>,<text>頭上已驚垂的的。掌中還訝走團團。爛烹肯避朱門熱。細嚼偏宜白屋寒。</text>
<title>詠栗 其三</title>,<text>金烏飛影似跳丸。又見黃花白露團。記得去年燒栗處。東山月色夜深寒。</text>
<title>望三角山上雲</title>,<text>華山絶頂白雲飛。自負無心何處歸。我豈不知巖下宿。只嫌絶學道人稀。</text>
<title>望三角山上雲 其二</title>,<text>我生行止儘悠悠。消息盈虛摠不憂。且問無心如可學。商山四皓豈難求。</text>
<title>望三角山上雲 其三</title>,<text>問雲雲答語皆眞。我亦當時洒落人。莫道心中有査滓。邇來無處避風塵。</text>
<title>老嫗</title>,<text>老嫗行年將八十。語音淸亮似當初。祖孫四世扶門戶。精力如今尙有餘。</text>
<title>菊</title>,<text>中秋已見菊枝黃。牧老臨風一嘆長。恰似少年吾躁進。帶霜能得細吹香。</text>
<title>菊 其二</title>,<text>朱白紛然共讓黃。栽培巧矣亦能長。龍山九日開方盛。半醉歸來滿帽香。</text>
<title>菊 其三</title>,<text>中秋弄影月流空。十月吹香雪壓叢。占得風光何大闊。對花三歎有衰翁。</text>
<title>偶念江上秋</title>,<text>白鷺秋江如墜霜。水中紅樹帶斜陽。舟人自訝行明鏡。我向風塵空斷腸。</text>
<title>偶念江上秋 其二</title>,<text>當年獨佩一壺游。山北山南樹色秋。更向舟中垂直釣。波光月影共悠悠。</text>
<title>偶念江上秋 其三</title>,<text>澄江如練淨無塵。岸上行吟有幾人。摠道嚴光獨辭漢。更憐徐福不歸秦。</text>
<title>書淸風太守吳思忠到界書目後</title>,<text>落第當年逢德水。分符今日臥淸風。牧翁謾抱登樓興。寒碧相凝入夢中。</text>
<title>普光社主文兄送靑苧</title>,<text>普光社主遠投書。靑苧斜封數尺餘。織得細時紗讓冷。氷峯竹簟屋渠渠。</text>
<title>普光社主文兄送靑苧 其二</title>,<text>古城小縣抵西林。江路高低傍碧潯。苧葉翻風遍村落。女功勤苦惜分陰。</text>
<title>普光社主文兄送靑苧 其三</title>,<text>金陵鳳詔降東方。萬疋毛施歲有常。保障繭絲誰更問。要將微懇徹蒼蒼。</text>
<title>追記夏課堂舊游</title>,<text>夏課堂中秋滿天。尋僧往往思飄然。鏡龍一夜難忘却。細酌松醪聽雪絃。</text>
<title>金漁友求銘乃祖幽堂。因吟四首。</title>,<text>大元天子撫桑墟。貞烈公家奉詔初。諸將無功終不問。百年煕洽此權輿。</text>
<title>金漁友求銘乃祖幽堂。因吟四首。 其二</title>,<text>侍郞當日贊中書。貞烈諸孫裕有餘。以酒爲名公雅量。衆奔馳處獨徐徐。</text>
<title>金漁友求銘乃祖幽堂。因吟四首。 其三</title>,<text>贊成令子樂閑居。到老休官臥草廬。曾向及菴叨半面。吾今亦已鬢毛疏。</text>
<title>金漁友求銘乃祖幽堂。因吟四首。 其四</title>,<text>賢孫淸潤玉壺如。泮水同游夢墮虛。勇退急流吾不及。綠蓑何日伴君漁。</text>
<title>偶題</title>,<text>葉落龍蛇骨立多。天陰雨浥勢槎牙。更敎風雪相攻擊。未必春來不放花。</text>
<title>偶題 其二</title>,<text>開遍群花到菊華。天公巧處亦云多。相知只有淵明耳。更不生渠可若何。</text>
<title>偶題 其三</title>,<text>數枝籬畔媚霜葩。潤色韓山牧隱家。此老豈知書甲子。門前碧柳帶煙斜。</text>
<title>曉吟</title>,<text>霜淸皓月掛銀河。比却中秋滅已多。自是老翁餘興在。欲登樓去賞金波。</text>
<title>曉吟 其二</title>,<text>誰敎促織已停梭。却遣風聲在樹柯。獨有姮娥慰愁寂。入牕偏照鬢皤皤。</text>
<title>曉吟 其三</title>,<text>一片牧翁安樂窩。野僧山鳥每相過。天寒門外將堆雪。深坐更題長短歌。</text>
<title>待豐禪師</title>,<text>塵塵刹刹筆生風。心畫方傳勤懶翁。莫惜餘闊尋老牧。淨名方丈本來空。</text>
<title>待豐禪師 其二</title>,<text>搬柴運水自天然。染翰操觚豈弄權。不是吾師留手澤。大平風月有誰傳。</text>
<title>曉起堂背菊可愛。立賦一首。</title>,<text>衆芳搖落獨鮮明。妙合偏鍾二五精。我又何嗟生大晚。白頭相對淡忘情。</text>
<title>連日有微雪</title>,<text>歧陽微雪記坡詩。九月松都又一時。飄向空中落無跡。知渠巧鬪菊花枝。</text>
<title>連日有微雪 其二</title>,<text>小雪由來十月中。曆家沿襲古今同。帝明大統頒來少。幸有宣明授海東。</text>
<title>連日有微雪 其三</title>,<text>元氣乖時雪亦祅。白頭相對政無聊。孤舟直欲寒江釣。鏡裏明明鬢上飄。</text>
<title>卽事</title>,<text>非人磨墨墨磨人。墨入毫端變化神。縱得淋漓成萬軸。祗增頭上雪霜新。</text>
<title>偶記俚語</title>,<text>雀晝傳言鼠夜傳。耳垣相屬古猶然。誰知一念纔萌處。粲爛光明已照天。</text>
<title>偶記俚語 其二</title>,<text>添不曾知減却知。由來人事畏分離。兒孫團聚終身樂。天地中間果是誰。</text>
<title>偶記俚語 其三</title>,<text>前若貧居後富居。人言此語定非虛。莫嫌借屋頻移徙。幸有承宣上直廬。</text>
<title>龍頭大選云往黃州新得寺</title>,<text>龍頭大選尙童顏。住院黃州欲往還。問我駑駘將代步。何時飛錫白雲間。</text>
<title>龍頭大選云往黃州新得寺 其二</title>,<text>屺嶺之西西海頭。界交平壤是黃州。客中一宿今猶記。安岳同年偶出游。</text>
<title>龍頭大選云往黃州新得寺 其三</title>,<text>成佛山中古寺多。旱雲禪老昔婆娑。新詩寄我因風便。冒記忙中得一哦。</text>
<title>對菊有感</title>,<text>人情那似物無情。觸境年來漸不平。偶向東籬羞滿面。眞黃花對僞淵明。</text>
<title>對菊有感 其二</title>,<text>爛熳開時爛熳游。煙紅露綠滿城浮。山齋又是秋風晚。只有黃花映白頭。</text>
<title>對菊有感 其三</title>,<text>仁煕殿北白沙岡。駐蹕群臣獻壽觴。病裏苦吟秋又晚。夢中時或侍先王。</text>
<title>對菊有感 其四</title>,<text>龍沙漠漠又秋風。衰草連雲落照紅。折得黃花誰上壽。海西千里是行宮。</text>
<title>卽事</title>,<text>火針決癰是鄕風。邪氣無由尙在中。止痛生肌膏更妙。從來引逸有蒼穹。</text>
<title>卽事 其二</title>,<text>我生無疾不貽憂。父母當年共白頭。又見兒孫漸長大。何嫌一病七經秋。</text>
<title>薦閔安仁改班</title>,<text>默軒孫子政如雲。獨我中郞好古文。芸閣芹宮多隙地。不妨危坐討三墳。</text>
<title>詠狂僧</title>,<text>盡日獨行山影裏。有時危坐市聲中。永興深谷曾相見。何處如今走似風。</text>
<title>倫絶磵來過</title>,<text>天磨嶺北水潺潺。西岸觀音石窟間。記得沿流曾上下。朴淵瀑布似廬山。</text>
<title>倫絶磵來過 其二</title>,<text>觀音窟裏白雲深。絶磵松風月滿岑。老去胸中猶熱惱。何時携影去相尋。</text>
<title>甑池峯頭小立</title>,<text>天地高低日月明。甑池峯上李先生。悠然獨立舒長嘯。誰識憂時一寸情。</text>
<title>甑池峯頭小立 其二</title>,<text>故宮疏木葉全無。木下人家半露隅。聞說慶陵曾駐蹕。至今破礎沒寒蕪。</text>
<title>甑池峯頭小立 其三</title>,<text>平野中橫獨葉山。誰知天錄是天慳。移都自古稱非易。豈在凡庸耳目間。</text>
<title>歸途望天磨諸山</title>,<text>左手群山秀氣長。峨冠奉笏向明堂。扶持王國終儒術。欲頌中興如大唐。</text>
<title>又吟</title>,<text>江山秋色雁橫天。匹馬孤吟骨欲仙。自驗正心功未熟。夢餘行處尙森然。</text>
<title>蓮花池。孫氏所居。</title>,<text>蓮花池上碧山前。孫氏遺居草接天。一曲驪江入吾手。乞身何患坐無氈。</text>
<title>趙鈞求爲膳官。又求免。</title>,<text>求官求免計便安。縱是英豪亦甚難。不惜爲渠書數字。相公尊重敢相干。</text>
<title>冬初稍寒。因憶山寺。</title>,<text>千山鳥絶雪漫空。萬壑龍吟風入松。石壁僧房香火冷。半牕朝日坐高舂。</text>
<title>宅主隨喜寶蓋而歸</title>,<text>寶蓋當年獻世尊。威靈變化浩難言。不張一柄非他事。爲作人間萬福原。</text>
<title>宅主隨喜寶蓋而歸 其二</title>,<text>百寶莊嚴遍大千。巍巍功德自無邊。誰知一點圓明處。迥脫人天有漏緣。</text>
<title>宅主隨喜寶蓋而歸 其三</title>,<text>妙圓空寂自堂堂。凡聖同歸一道場。縱不雪中人斷臂。已無心更向蕭梁。</text>
<title>絶句</title>,<text>風號雨滴夜悠悠。一點靑燈對白頭。恰似光岩禪榻畔。松聲蕭瑟滿山秋。</text>
<title>曉起</title>,<text>夜雨燈殘吟不眠。曉來雪色遍山川。今年又負驪江約。蓑笠孤舟墮渺然。</text>
<title>曉起 其二</title>,<text>簷垂玉筯冷生光。只是冬初不甚長。白日正中應自落。老翁深坐凍詩腸。</text>
<title>曉起 其三</title>,<text>我夢仙官顧我懽。玉京風月不勝寒。三生吟嘯難磨盡。滴露研朱染筆端。</text>
<title>曉起 其四</title>,<text>人情宛轉儘經營。深距還憂却失平。把筆時時書尺牘。只緣中外有門生。</text>
<title>曉起 其五</title>,<text>風聲動地碧天高。樹上何人更掛瓢。塞耳已忘浮世事。靜中遐想鳳飄飄。</text>
<title>曉起 其六</title>,<text>聲入心通我敢希。欲分形色尙稀微。漢皇一曲留豐沛。坐想大風雲自飛。</text>
<title>曉起 其七</title>,<text>驪興行色尙遲遲。只爲光岩墮淚碑。見說數行今可刻。浩然歸志泮氷時。</text>
<title>曉起 其八</title>,<text>白雲飛下是松楸。夢裏流光似轉頭。萬里海門烽火絶。不知何日得歸休。</text>
<title>曉起 其九</title>,<text>龍化池邊遠市塵。年年夏潦欲侵茵。須知伯仲相傳意。只惜蓮花易主人。</text>
<title>曉起 其十</title>,<text>當日相從半古人。悠悠世事近來新。吾家冷淡依前甚。掃盡悲歡一味眞。</text>
<title>曉起 其十一</title>,<text>風勢闌時夜更寒。燈前兒女坐成團。英材樂育詩書圃。星命頻尋天地盤。</text>
<title>曉起 其十二</title>,<text>要妙古猶賡白雪。遐荒今亦出丹矸。知音未必皆相會。山海千重行路難。</text>
<title>自詠</title>,<text>束帶趨朝爛有光。行人屬目共商量。雖然白髮顏黧甚。似是當年李政堂。</text>
<title>自詠 其二</title>,<text>今日朝廷登俊良。拾遺起廢溢班行。眼睛閃爍身仍短。必是當年李政堂。</text>
<title>自詠 其三</title>,<text>回首蒼梧轉渺茫。招提金碧淨生香。觀碑愼勿悤悤過。一箇前朝李政堂。</text>
<title>至晚太后謹妃移御</title>,<text>蠟炬如星萬點光。天街夜色政蒼蒼。翟軒有爛徐來下。文母前身是邑姜。</text>
<title>進賀禹政堂。方酌我。吳密直來。因飮數杯。旣醉。入謁禹四宰。辭酒索茶。及晚而歸。</title>,<text>白髮微酣興自長。退朝歸路淨生光。誰知吾輩風流處。老政堂過少政堂。</text>
<title>進賀禹政堂。方酌我。吳密直來。因飮數杯。旣醉。入謁禹四宰。辭酒索茶。及晚而歸。 其二</title>,<text>承宣每辦院官筵。黑笠吳公出錦纏。今日一懽眞邂逅。人生聚散摠關天。</text>
<title>進賀禹政堂。方酌我。吳密直來。因飮數杯。旣醉。入謁禹四宰。辭酒索茶。及晚而歸。 其三</title>,<text>北崖深處禹平章。新得分茅荷寵光。入賀莫嗔遲大甚。我今依舊趁朝忙。</text>
<title>自詠</title>,<text>任重眞如蚊負山。古來吾道欲傳難。時行時止分毫際。何日得敎方寸寬。</text>
<title>自詠 其二</title>,<text>無數白雲無數山。欲歸何處更云難。只緣方寸不容物。獨立那知天地寬。</text>
<title>自詠 其三</title>,<text>淵明採菊望南山。笑殺世間行路難。入室幸哉仍有酒。自來容膝亦云寬。</text>
<title>夜歸</title>,<text>一朶瓊花壓帽簷。婆娑弄影有銀蟾。歸來門戶淸如水。又是憂民范仲淹。</text>
<title>合坐將散有雨</title>,<text>侍中先出散諸公。微雨隨風乍映空。馳馬歸來庭院靜。數杯傾盡面浮紅。</text>
<title>十五日午後。日光穿漏。南窓明甚。</title>,<text>日光穿漏雨疏疏。牕影初分興有餘。忽被吏人求署字。向來淸境墮空虛。</text>
<title>十五日午後。日光穿漏。南窓明甚。 其二</title>,<text>人境俱忘一味眞。更從何處覓纖塵。誰知接物還如鏡。形影相交百態新。</text>
<title>迎賓館樓上。進獻使李評理以詩留別。宰樞次韻拜送。</title>,<text>箕封千里太平年。事大忠心誓永肩。莫憚馳驅山海遠。邇來將命屬儒先。</text>
<title>判三司與諸將擊獸以助餞宴</title>,<text>羽林騎士擁將軍。馳入山林麋鹿群。一發五豵何更問。樓中歌吹遏行雲。</text>
<title>卽事</title>,<text>上林深處五雲濃。龍壽山光滿眼中。時聽呼鷹聲正急。颯然萬里起長風。</text>
<title>卽事 其二</title>,<text>廟堂無事酒杯深。休沐歸來獨自吟。忽聽山中毛穎語。老衰區畫不如心。</text>
<title>卽事 其三</title>,<text>世事人情摠可知。偶然題出二篇詩。江山日落歲云暮。天地自來無少私。</text>
<title>從東亭求梨</title>,<text>直講緋衫照八關。筵前平桂積如山。太平風采森如昨。二十餘年一夢間。</text>
<title>從東亭求梨 其二</title>,<text>記我囊空無一錢。也曾隨分辦玆筵。只緣朋友多相助。況是當時大有年。</text>
<title>從東亭求梨 其三</title>,<text>豚犬今年忝侍臣。妻家破碎父家貧。朝來告訴求酸物。欲免尊前汗洽身。</text>
<title>松山</title>,<text>百二山河擁鵠峯。肩輿直上八仙宮。南江明甚西江暗。咫尺陰晴自不同。</text>
<title>松山 其二</title>,<text>川上星壇迥接天。沙根蓮宇冷無煙。當時百拜身無汗。今日扶輿亦可憐。</text>
<title>謁廉侍中。因過東亭。</title>,<text>白首遨遊父子間。韓山牧老儘淸閑。鵠峯龍岫光相接。偶得新詩喜溢顏。</text>
<title>謁廉侍中。因過東亭。 其二</title>,<text>百歲光陰醉夢間。幾人能得暫時閑。江山萬疊迷歸路。坐對屛風汗我顏。</text>
<title>謁廉侍中。因過東亭。 其三</title>,<text>毫忽雖迷義利間。終敎大德不踰閑。醉中得喪俱忘了。謾道洪爐帝鑄顏。</text>
<title>遣興</title>,<text>天地無窮方寸心。身如海粟任浮沈。誰知大極元無二。寄向詩篇細細吟。</text>
<title>曉吟</title>,<text>雪消簷溜滴燈前。疑是濛濛雨滿天。自怪冬間泥路滑。白頭冠帶向朝聯。</text>
<title>女眞千戶差官將謁合坐所。僕以身困先出。途中一首。</title>,<text>女眞差官謁廟堂。廚人供具酒生香。天陰病骨偏酸痛。不得從容共一嘗。</text>
<title>李判事 元弼 商量公事</title>,<text>白髮孤臣抱赤心。獨携刀筆惜分陰。休從牧隱咨公事。廊廟群賢立似林。</text>
<title>李判事 元弼 商量公事 其二</title>,<text>黑髮吾曾忝宰官。大疑獨決亦無難。病餘心力消磨盡。肉食深慙似素飧。</text>
<title>李判事 元弼 商量公事 其三</title>,<text>日午群陰尙不開。虛堂四面澁蒼苔。老翁獨坐無中饋。對客何從擧酒杯。</text>
<title>朝退</title>,<text>退朝南嶺上崔嵬。脚底群峯活畫開。馬邑去程明可數。白頭奔走亦何哉。</text>
<title>獨坐</title>,<text>鬅鬙鬢髮目愁胡。兀坐眞同待兔株。忽得好詩舒一嘯。浩然歸興滿江湖。</text>
<title>豆粥</title>,<text>冬至鄕風豆粥濃。盈盈翠鉢色浮空。調來崖蜜流喉吻。洗盡陰邪潤腹中。</text>
<title>豆粥 其二</title>,<text>天淨閭閻曉色濃。小娥梳洗淡粧紅。家家相送成風俗。白髮衰翁樂在中。</text>
<title>豆粥 其三</title>,<text>閉戶深藏道味濃。胚胎百紫與千紅。只從平日能涵泳。天地元來出靜中。</text>
<title>是日有雨</title>,<text>雨細無聲路滑泥。酒壺今日爲公提。蓑衣濕盡歸來晚。柳洞雲深鷄欲栖。</text>
<title>至午雪作</title>,<text>羽旄鍾鼓擁行宮。喜色欣欣內外同。滕六有騰應降格。時看舞鶴滿長空。</text>
<title>至午雪作 其二</title>,<text>弊席垂門一畝宮。獨吟高興有誰同。似聞淸蹕南山下。龍首蔥蘢映碧空。</text>
<title>至午雪作 其三</title>,<text>鄒國當年入雪宮。獨陳堯舜肯雷同。可憐老牧工趨俗。腹裏詩書亦已空。</text>
<title>種學以侍臣。具冠帶隨行閱樂。</title>,<text>毬庭鏡淨入臺齊。競技呈才似猾稽。豚犬隨行參閱樂。紫羅朝服帶文犀。</text>
<title>浮階習儀。身困不能與。</title>,<text>千官爛醉具朝衣。欲向毬庭習禮歸。白髮政堂方困臥。松山曉色已熹微。</text>
<title>浮階習儀。身困不能與。 其二</title>,<text>主恩當日記微才。每向毬庭習禮回。卯酒陶然醺骨髓。夕陽聯騎好歸來。</text>
<title>浮階習儀。身困不能與。 其三</title>,<text>海東千古太平年。子月陳儀示奉天。井底陽生眞一線。扶持直欲到純乾。</text>
<title>自詠</title>,<text>記得當年醉似泥。紛紛闌入自廊西。臺臣謾把公緘送。已見中門奏事齊。</text>
<title>自詠 其二</title>,<text>侍臣前道後承宣。猴兔聯馳正八年。密直三司仍代匱。行逢白豕病纏綿。</text>
<title>自詠 其三</title>,<text>病裏封君愧素飧。政堂重拜喜浮顏。誰敎兩脚猶無力。坐想鉤陳玄武間。</text>
<title>大會日夜歸</title>,<text>淸晨奉藥對郞廳。一啜眞堪養性靈。不怕中書能勸酒。閣門催入大觀庭。</text>
<title>大會日夜歸 其二</title>,<text>政堂文學省磨廳。雜坐平章荷寵靈。更向八關親獻壽。白頭風彩滿毬庭。</text>
<title>大會日夜歸 其三</title>,<text>懷橘簪花賜飯廳。從知德澤酌生靈。千官飮福還家去。只有銀蟾照廣庭。</text>
<title>曉吟</title>,<text>八關兩會盛威儀。一點文星近紫微。困臥忽驚鷄又唱。不知身世夢耶非。</text>
<title>得寧越書</title>,<text>四面崔嵬擁郡齋。每因馳傳過忠槐。不須更向江湖去。烽火連天照斷崖。</text>
<title>曉吟</title>,<text>滿牕朝日室中明。肝膽輪囷尙不平。把筆縱橫隨意掃。快如秋隼碧天晴。</text>
<title>曉吟 其二</title>,<text>毬庭兩會困趨班。三日停朝禮制寬。且問感恩誰㝡甚。病餘腰脚尙微酸。</text>
<title>曉吟 其三</title>,<text>白雲靑嶂滿屛風。變化陰晴咫尺中。自愧幻身相對坐。澹然難覓主人翁。</text>
<title>松葉</title>,<text>松葉隨風落滿山。樵童拾向夕陽還。牧翁却作重氈用。煖氣俄生衽席間。</text>
<title>無分發</title>,<text>淸曉衰翁不可風。幸無分發睡方濃。西隣來問趨朝否。驚起南窓日色紅。</text>
<title>偶題</title>,<text>白米純餻板大肥。潔精眞可饗神祇。端如膰肉尊卑共。丐福歸來笑語時。</text>
<title>雪</title>,<text>飛雪庭中數點來。已消冬煖百邪摧。陽和密窖重泉底。草木何時甲拆開。</text>
<title>雪 其二</title>,<text>江天何處可披蓑。一曲黃驪入短歌。誰訪當時戴安道。子猷終歲老奔波。</text>
<title>安簽書作同年會。僕與狀元易菴公任右尹赴席。李知部不至。醉歸吟成二首。</title>,<text>九十餘人今幾人。松堂羯鼓化爲塵。盍簪只有簽書宅。爲謝昌和土地神。</text>
<title>安簽書作同年會。僕與狀元易菴公任右尹赴席。李知部不至。醉歸吟成二首。 其二</title>,<text>急管繁絃擁主人。舞衫歌扇動香塵。題詩欲當纏頭錦。下筆何曾如有神。</text>
<title>戲李知部</title>,<text>訟牒如山欲壓人。紛紛告訴馬蹄塵。有時抵掌談兵去。肯怕高冠似鬼神。</text>
<title>過庭馬至</title>,<text>病餘承寵押群賢。獻壽浮階寶座前。太僕頒來過庭馬。眞堪鳳躍九重天。</text>
<title>過庭馬至 其二</title>,<text>世無相馬九方賢。萬疋徒然在眼前。縱使如驢猶健步。不愁泥滑每朝天。</text>
<title>過庭馬至 其三</title>,<text>朝無不肖野無賢。誰道衣冠不及前。老去更騎頒賜馬。明明白日照靑天。</text>
<title>文密直見訪。言忠定朝事。</title>,<text>天道由來非智能。可憐齊仲與唐徵。光岩寂寞無人迹。誰數當年一箇僧。</text>
<title>宗伯洪尙書見訪</title>,<text>德山村主起家門。崇極還生反鑑孫。安社功臣當有後。臺評自古是公言。</text>
<title>有感</title>,<text>恩義兼豐有幾人。南陽宅相冠群臣。保安解厄玄機妙。水陸香煙遍刹塵。</text>
<title>合坐小酌。僕以病不敢飮。</title>,<text>侍中不出宰臣稀。庭院寥寥日色微。知印滿前將進酒。先生猶帶宿酲歸。</text>
<title>韓政堂以美食助種學誥院酒席。僕謝不卽謝。又蒙勸飮。固辭。啜茴香湯。</title>,<text>誰𪚥誥院快初嘗。自道恩門不可忘。㝡恨宿酲猶未解。獨呼茗飮啜茴香。</text>
<title>月城君 思道 挽詞</title>,<text>而立之年試席開。老來文學近三台。春來和氣難藏得。時對門生擧酒杯。</text>
<title>月城君 思道 挽詞 其二</title>,<text>學士將軍勢絶倫。謝篇韓鉞兩兼身。南門丹旐風吹急。又是英才減一人。</text>
<title>月城君 思道 挽詞 其三</title>,<text>壽夭窮通有彼蒼。由來隴蜀滿中腸。年過六十官供葬。得似先生也不妨。</text>
<title>卽事</title>,<text>病骨深憂應對繁。日高危坐政忘言。淸晨送殯慈恩釋。求跋金經叩我門。</text>
<title>昨夜庚申。熟睡達旦。</title>,<text>里巷相邀共設筵。庚申祕法問誰傳。病中禍福都忘了。熨罷酸腰達旦眠。</text>
<title>奉寄韓弘同年戲作</title>,<text>讓則有餘知厚意。貧而無謟已殘生。何時相對忘言坐。依舊東山月色明。</text>
<title>謝寧海金三司兄送乾梨</title>,<text>酸甜雋味得乾梨。老大餘生付小詩。路遠相尋唯是夢。觀魚臺下月明時。</text>
<title>謝任同年携酒見訪 名希座</title>,<text>平野池塘好結廬。忘機終日樂觀魚。秋來稻熟香吹鼻。客裏新嘗似夢餘。</text>
<title>謝任同年携酒見訪 名希座 其二</title>,<text>挈榼蓬門意可知。再游廊廟果爲誰。魏王大匏君家物。更向筵前作酒池。</text>
<title>柳巷門生開酒席。賀公重拜簽書也。僕與廉東亭承招赴席。天台判事懶殘子亦被請而至。坐談妙蓮三藏時事亹亹不已。醉中聞之。樂其有舊俗遺風。旣醒錄之。 其二</title>,<text>大乘蓮花表佛心。東亭風彩照儒林。淸城玉筍森相映。七字新聯可醉吟。</text>
<title>柳巷門生開酒席。賀公重拜簽書也。僕與廉東亭承招赴席。天台判事懶殘子亦被請而至。坐談妙蓮三藏時事亹亹不已。醉中聞之。樂其有舊俗遺風。旣醒錄之。 其三</title>,<text>三藏風儀照妙蓮。簽書警句動賓筵。當時富貴傾豪傑。共道前身是義天。</text>
<title>卽事</title>,<text>莫把阿膠投濁流。瑠璃瓦礫付螺鶖。本來淸淨身無累。何處纖塵得暫留。</text>
<title>合坐</title>,<text>邊報紛紛南北來。廟堂高處且深杯。眞同安石圍棋日。雅量何如小有才。</text>
<title>合坐 其二</title>,<text>四海一家天下平。山耕澗飮是蒼生。鴨江豈限人來去。兩岸如今屬大明。</text>
<title>吾友鄭可宗以內府副令召至。得三司祿牌。則封倉後。故不得受祿。持牌求予語。因題小詩以與之。</title>,<text>子因將老碧山崖。束帛歸來賜祿牌。遲命避賢賢者事。不須從此卷而懷。</text>
<title>臘月初五日。忠穆王忌辰也。設齋龜山寺。宰樞入眞殿庭下。肅拜而退。臣穡因有所感。</title>,<text>當日從龍靄靄雲。二平章是我先君。中興禮樂斯爲盛。寂寞龜山幾夕曛。</text>
<title>臘月初五日。忠穆王忌辰也。設齋龜山寺。宰樞入眞殿庭下。肅拜而退。臣穡因有所感。 其二</title>,<text>溪水無聲雪壓松。紫霞眞境勢重重。龜山鐘磬周年席。便覺雲煙有慘容。</text>
<title>臘月初五日。忠穆王忌辰也。設齋龜山寺。宰樞入眞殿庭下。肅拜而退。臣穡因有所感。 其三</title>,<text>記得當年入影堂。近前斟酒又燒香。今朝只向庭中拜。禮變無由守故常。</text>
<title>紀事</title>,<text>銀盂活火煮楓茶。色味香全可却邪。白髮衰翁多伎倆。更楷眸子洗昏花。</text>
<title>紀聞</title>,<text>蘭鮑由來化臭馨。詩家當日歎螟蛉。忠焉能誨人臣職。莫道天心自杳冥。</text>
<title>自訟</title>,<text>學術空疏氣未淸。語言紛紊意難明。白頭汗面書筵側。一句何曾說得精。</text>
<title>侍中不出。不赴合坐所。謁李密直 仁敏，李商議 子松。 皆不遇。入見王開城。有客不入。入東亭飮。回謁廣平侍中又飮。微醉而歸。</title>,<text>侍中不出弛朝趨。特訪三家置束篘。只有東亭解酲處。滿窓日色共傾甌。</text>
<title>侍中不出。不赴合坐所。謁李密直 仁敏，李商議 子松。 皆不遇。入見王開城。有客不入。入東亭飮。回謁廣平侍中又飮。微醉而歸。 其二</title>,<text>白髮微酣謁上卿。少年狂態一書生。歸來自喜身無事。山野孤蹤値太平。</text>
<title>侍中不出。不赴合坐所。謁李密直 仁敏，李商議 子松。 皆不遇。入見王開城。有客不入。入東亭飮。回謁廣平侍中又飮。微醉而歸。 其三</title>,<text>木瓜細切橘交加。崖蜜如膠味已多。更把瓊餻隨意嚼。絶勝湯飮號中和。</text>
<title>亂道有全卷不淨書者。已在舊稿中。無從再覽。忽於箱中得淨者數紙。考其次第。知其有漏網者果得之。於是有感焉。</title>,<text>按本謄來尙有遺。架空掃去儘多岐。牧翁詩興逢場耳。誰識循環正與奇。</text>
<title>携酒訪庾，權尙書於金判書宅。庾有詩。次韻。</title>,<text>玉粧橋畔夜相過。競賦金藤逸興多。三十餘年如一夢。更將故𪚥發狂歌。</text>
<title>歸途</title>,<text>乘醉還家日欲昏。紅塵綺陌馬蹄翻。路人依舊紛如織。覆了前車後尙奔。</text>
<title>乙巳門生來亭。不可獨飮。邀同年順興君安公，隣長韓簽書同席。壯元尹紹宗醉呈小詩。諸公皆見和。明日讀之如夢中。和成一首。</title>,<text>羅緯錦幛擁虛堂。玉筍成行各進觴。更得二公來照座。牧翁身世頓輝光。</text>
<title>卽事</title>,<text>宿酲未解欲扶頭。日上南窓坐擁裘。過眠紛紛都目狀。爭名求利幾時休。</text>
<title>卽事 其二</title>,<text>九重批目下中書。署合方能入直廬。況是欲行魚貫選。幾人蹺足有新除。</text>
<title>卽事 其三</title>,<text>廊廟心公欲選人。頓令和氣感天神。已敎飛雪消邪毒。肯使非才側搢紳。</text>
<title>卽事</title>,<text>玄陵碑上欲生苔。梗澁文詞愧不才。何日四方傳墨本。釣臺高處望雲臺。</text>
<title>赴廉廷秀東床讌</title>,<text>帽上瓊花映舞杉。醉來豪氣更巖巖。病餘屢赴東床讌。自笑狂夫老更饞。</text>
<title>龍頭書至。見種善所書大字一紙。</title>,<text>小兒受學在龍頭。老母相思不暫休。把筆已知書大字。春風芹館好來游。</text>
<title>朴尙眞來云。以病臥三月矣。今日始出。</title>,<text>同居城裏病逾時。自愧恩門醉不知。甚欲呼來堂下語。唯愁敗我欲圓詩。</text>
<title>以折簡呈廣平侍中。爲妻弟判閤求官。</title>,<text>判閤由來拜判書。獨分符去臥村廬。相君嗔笑皆天意。明日那知有美除。</text>
<title>二子設酒食</title>,<text>父母具存兄弟和。一家位育樂云多。願言四海皆如此。無是無非兩鬢皤。</text>
<title>寧海金副使兄之子系元來。得三司兄書及副使綿布之惠。因成一首。</title>,<text>外家寧海在天東。遠表中情老更濃。只愧病軀無氣焰。百無餘澤及同宗。</text>
<title>卽事</title>,<text>對客虛堂風透衣。江南地煖思依依。撥開爐火寒灰耳。自笑來年歸不歸。</text>
<title>得堂弟李友諒書及茶鐘一雙</title>,<text>得閱平安喜已多。茶鐘照目便無邪。雞龍山下人煙少。坐想長江浸月華。</text>
<title>有投三韓國大夫人洪氏索闕單目者。必誤也。不敢受。</title>,<text>大夫人印照銀朱。索關無由托腐儒。幹事奈何迷至此。曉窓紅日一胡盧。</text>
<title>得金廉書</title>,<text>花原外姓有金廉。僻處天涯北顧瞻。老我無由得推澤。謾將書札每開緘。</text>
<title>曲城府梅花必開矣。末能進謁。自責。</title>,<text>臈月年年梅蕊開。況今春色望前回。胸中泥滓無從洗。須向花前倒酒杯。</text>
<title>曲城府梅花必開矣。末能進謁。自責。 其二</title>,<text>天敎梅蕊雪中開。先遣陽和井底回。有脚春風曲城府。暗香疏影滿金杯。</text>
<title>曲城府梅花必開矣。末能進謁。自責。 其三</title>,<text>江南處處滿枝開。小驛孤城踏月回。最恨松京近沙塞。雪深唯見馬蹄杯。</text>
<title>紀事</title>,<text>獨座吟詩興味淸。庭前入謁有門生。便將近作供他讀。天淨虛堂日色明。</text>
<title>有感</title>,<text>省堂出謝疾如神。批目經年羃素塵。自笑老翁占位署。茫然不問是何人。</text>
<title>有感 其二</title>,<text>使星光彩照扶蘇。塞外黃沙擁帝都。天意昭然人不識。白頭朝列似枯株。</text>
<title>絶句</title>,<text>春雨濛濛滿小庭。鵝黃柳又帶微靑。令人忽起蘭亭興。醉墨光芒射日星。</text>
<title>有感</title>,<text>北來南去自難停。日日飛塵洒驛亭。疑是東風惜離別。又吹官柳弄新靑。</text>
<title>有感 其二</title>,<text>可憐衰病老夫人。欲向靑郊望路塵。王命豈容留一刻。鐵腸無處著酸辛。</text>
<title>賀柳開城拜密直</title>,<text>花原外姓鬧如雲。齒與位高超出群。入相鴻樞非太晚。更將華髮佐明君。</text>
<title>賀安簽書新拜政堂。長子拜密直。</title>,<text>政堂雖則後於吾。風彩又兼臺大夫。況是三韓所希有。令郞同日拜鴻樞。</text>
<title>朴昌齡歸覲寧海。來告別。</title>,<text>同巷情親憶乃翁。見君長大動吾中。吾頭白盡吾何恨。又是桃花欲綻紅。</text>
<title>廉相菊坡以詩見贈</title>,<text>容儀大逼北庭官。雜坐群胡欲辨難。脫落江南輕薄態。獨呼風月入毫端。</text>
<title>廉相菊坡以詩見贈 其二</title>,<text>幾人白首困微官。歆艶公家大小難。進拜政堂應不遠。賀詩容我冠篇端。</text>
<title>廉相菊坡以詩見贈 其三</title>,<text>我今何故樂休官。只爲朝朝合坐難。又欲扶轝楓岳去。萬峯如雪照雲端。</text>
<title>禹平章致事家居久矣。去冬。始得封君。予以病餘復任政堂。因過禹宅有詩曰。北崖深處禹平章。新得分茅荷寵光。入賀莫嗔遲太甚。我今依舊趁朝忙。今已半年矣。予又致事。未蒙爵命。與公無異。輒用前韻錄呈。</title>,<text>樹林雖不至千章。白白朱朱照地光。湯沐何憂奉朝請。一身還付作詩忙。</text>
<title>禹平章致事家居久矣。去冬。始得封君。予以病餘復任政堂。因過禹宅有詩曰。北崖深處禹平章。新得分茅荷寵光。入賀莫嗔遲太甚。我今依舊趁朝忙。今已半年矣。予又致事。未蒙爵命。與公無異。輒用前韻錄呈。 其二</title>,<text>腰懸紫綬與金章。吐氣如虹頰有光。到得老衰宜晦養。可憐左相七旬忙。</text>
<title>禹平章致事家居久矣。去冬。始得封君。予以病餘復任政堂。因過禹宅有詩曰。北崖深處禹平章。新得分茅荷寵光。入賀莫嗔遲太甚。我今依舊趁朝忙。今已半年矣。予又致事。未蒙爵命。與公無異。輒用前韻錄呈。 其三</title>,<text>平生韜略與文章。功業俱流百代光。要似汾陽保終始。莫將華髮更奔忙。</text>
<title>寄吳同年臨</title>,<text>浮世功名一夢間。落花庭院鳥聲關。人生所欠歸田耳。日日高樓對碧山。</text>
<title>寄東亭</title>,<text>春深門巷少經過。桃李花開落又多。記得去年亭上坐。一簾疏雨酒生波。</text>
<title>寄東亭 其二</title>,<text>少年狂甚數相過。老境端居樂自多。要把此心如古井。邇來人世足風波。</text>
<title>寄東亭 其三</title>,<text>金剛野衲或來過。細說山中勝跡多。又報東亭今欲去。日輪浴處望鯨波。</text>
<title>感春</title>,<text>花今衰未問來人。恐是城中別有春。步上東山還大笑。東君何處着嫌親。</text>
<title>感春 其二</title>,<text>侯家花木欲藏人。第一林亭爛熳春。窮巷蕭條來往少。野禽山鳥每相親。</text>
<title>感春 其三</title>,<text>桃李無言惱殺人。惜春何故欲留春。流連光景是吾戒。努力事天如事親。</text>
<title>圓齊所唱風字韻七言古詩。和至 十三首。圓齊之作又多。末篇有我師老行成之語。僕曰。可以止矣。近乎爭矣。讓君子道也。於是吟得絶句。</title>,<text>詞鋒競起筆生風。好勝由來廢至公。月向受降城下白。眞如略地兩隅空。</text>
<title>小雨</title>,<text>細雨濛濛暗小村。餘花點點落空園。閑居剩得悠然興。有客開門去閉門。</text>
<title>小雨 其二</title>,<text>長袖輕裾細細風。管絃聲動畫堂中。先生不慣花前飮。小雨催詩興自濃。</text>
<title>小雨 其三</title>,<text>一犂微雨滿蓑衣。人自杏花村外歸。莫恨力田供國用。古來芻豢一身肥。</text>
<title>天晴</title>,<text>天晴嫩綠遍園林。衆鳥飛鳴送好音。病鶴獨誇棲得穩。白雲深處碧松陰。</text>
<title>奉寄大姨夫閔判事</title>,<text>山崖江岸兩參差。麋鹿魚蝦各得宜。只喜相從今可必。鏡湖恩賜已多時。</text>
<title>得鄭驤同年書。賀僕重拜政堂。其御三司右尹也。喜其高。而笑其不知吾之已還笏也。以絶句代書。</title>,<text>開緘宛似見同年。右尹官銜却勝前。遠賀政堂還可笑。我今還笏興悠然。</text>
<title>送咸昌太守</title>,<text>淸香亭上賞蓮花。綠酒生波日欲斜。莫笑牧翁雖致仕。未成歸計鬢光華。</text>
<title>柳巷樓上</title>,<text>病餘萬事不如閑。又見東君卷旆還。幸是此樓高百尺。絶勝扶醉強登山。</text>
<title>柳巷樓上 其二</title>,<text>封君食祿儘淸閑。身世如今付入還。莫笑牧翁居最僻。小樓猶得對龍山。</text>
<title>柳巷樓上 其三</title>,<text>十日驅馳一日閑。每憐冠帶趁朝還。如今置散身無事。好訪開東海上山。</text>
<title>偶題</title>,<text>政堂今日鬧如雲。重大匡階獨出群。領館右文尤表表。玄陵碑上照斜曛。</text>
<title>偶題 其二</title>,<text>玄陵碑臥欲生苔。留得三行亦強哉。刻字欲完還舊爵。牧翁長嘯可歸來。</text>
<title>偶題 其三</title>,<text>病餘行止付蒼天。知足封留憶古賢。盍往觀乎東海上。我生唯欠賞山川。</text>
<title>座寐</title>,<text>夢裏飄然海上游。崔嵔雪色萬峯頭。松聲水響如嘲笑。甚矣先生不自由。</text>
<title>座寐 其二</title>,<text>一榻淸風睡破初。皤然依奮臥吾廬。夢中嘲笑猶盈耳。俗狀塵容儘有餘。</text>
<title>座寐 其三</title>,<text>夢也非邪且勿論。由來妄境卽眞源。綠陰黃鳥軒窓靜。宛似維摩不二門。</text>
<title>想寶德窟</title>,<text>𪚥三十二應塵𪚥。𪚥𪚥呼名已數年。攝我東游眞易𪚥。何時親禮窟中禪。</text>
<title>夏甲子雨</title>,<text>小雨庭中數點來。夏初甲子謂何哉。身閑未必心閑了。大有年今問幾回。</text>
<title>三農</title>,<text>三農相繼是民天。雨露霑濡地力全。不出戶庭心獨苦。起占雲漢更茫然。</text>
<title>卽事</title>,<text>綠陰黃鳥雀査査。坐睡衰翁鬢有華。不見周公衰也甚。大平風月是誰家。</text>
<title>卽事</title>,<text>四月淸和亦快哉。黃鸝語滑暑風來。最憐墻下葵花在。又是今年向日開。</text>
<title>詠廳北梨樹</title>,<text>一株梨樹葉何繁。散步淸陰日又昏。應似五楸牽吏部。不敎蹤跡到權門。</text>
<title>紀婦夢</title>,<text>金剛山色白如銀。殿閤參差照眠新。欲上最高峯頂上。覺來方覺夢中身。</text>
<title>敬童索飯</title>,<text>索飯啼門意甚眞。杜陵詩句爲傳神。𪚥童𪚥𪚥還如昔。白髮衰翁一笑新。</text>
<title>卽事</title>,<text>綠樹參差掛落暉。夕陰生處暑風微。斷崖扶杖移時立。燕子雙雙掠地飛。</text>
<title>承旨家上山</title>,<text>惠人繁祉荷明神。愛子深情見老親。再拜受釐眞有瞼。靑天白日淨無塵。</text>
<title>承旨家上山 其二</title>,<text>神人上下定幽明。絶地天通禮大行。有報有祈無罪悔。海東歌舞樂昇平。</text>
<title>承旨家上山 其三</title>,<text>八仙宮迥出雲煙。俯視三韓遶座前。香酒人人親乞福。歸來拜獻九重天。</text>
<title>有感</title>,<text>正月陰精發彩多。誰知狂客動悲歌。扶陽只有宣尼在。傳罷純坤可若何。</text>
<title>有感 其二</title>,<text>來秋我欲泝驪江。一葉舟中月照窓。回首西原樓上飮。臨風玉樹自無雙。</text>
<title>有感 其三</title>,<text>江漢西流會有期。萬金無計救吾衰。一圓一缺循環處。把酒洋洋喜得詩。</text>
<title>坐睡</title>,<text>坐睡俄然入大和。黑甜鄕是一山河。眞同赤子純無僞。世上機關奈我何。</text>
<title>卽事</title>,<text>曉牕聞雨興難裁。況有比隣送酒來。擧案齊眉方進食。導行和氣似春臺。</text>
<title>許迂軒題草溪客舍曲松曰。未脫名韁白髮翁。折腰非處爲時風。不關世事蒼髯叟。悅眼何人每鞠躬。敬次其韻。以明詩意。</title>,<text>落落商山伴彼翁。蒼官千載有高風。絳侯牘背誰相示。鞭朴庭中暫曲躬。</text>
<title>因起三角山舊游之興</title>,<text>漢上名藩背華山。三峯高揷白雲間。森然當日讀書處。自笑老來塵滿顏。</text>
<title>絶句</title>,<text>昏昏曉霧滿人間。豺在山中變幾斑。世不尙文宜遠遁。犬羊之鞹或爭班。</text>
<title>同年李夢游見訪。談及洛城君金公先致園中牧丹已謝。芍藥盛開。自言日陪棋局。僕不覺動興。吟得三首錄呈。</title>,<text>病後相逢亦甚難。況今吾髮白無殘。咸昌進士游門下。來報花時過牧丹。</text>
<title>同年李夢游見訪。談及洛城君金公先致園中牧丹已謝。芍藥盛開。自言日陪棋局。僕不覺動興。吟得三首錄呈。 其二</title>,<text>芍藥方開露艶濃。風流最是洛陽紅。花前美酒如泉處。只欠詩狂一牧翁。</text>
<title>同年李夢游見訪。談及洛城君金公先致園中牧丹已謝。芍藥盛開。自言日陪棋局。僕不覺動興。吟得三首錄呈。 其三</title>,<text>玉子紋楸日似年。誰知勝敗兩欣然。東山雅量無人及。門外風塵漲半天。</text>
<title>有感</title>,<text>桑田委吏竟栖栖。衮冕桓魋合我擠。恨殺晏嬰差可者。奈何當日惜泥谿。</text>
<title>洛城君。走李同年夢游邀僕。旣至見花。吟成一首。</title>,<text>洛城庭院半莓苔。春去餘葩次第開。病裏情懷知者少。風流不獨看花來。</text>
<title>紀事</title>,<text>炰鳳烹龍闢柳營。甲光浮動照山明。投河便見三軍醉。忍淚今朝送麴生。</text>
<title>紀事 其二</title>,<text>人間萬事謝營營。獨見金樽眼倍明。況是榮親爲盛事。似聞來日選門生。</text>
<title>紀事 其三</title>,<text>只除試席與軍榮。禁酒條章榜上明。歌詠昇平更無術。淸風明月似偸生。</text>
<title>絶句</title>,<text>驟雨初過欲落暉。滿林風動散餘霏。爽然入骨淸如水。靑箬綠蓑何日歸。</text>
<title>養花員林茂。來閱園中花木。</title>,<text>花木天生次第開。却將人力巧栽培。牧翁自病誰能療。黃鳥聲中細雨來。</text>
<title>朝來</title>,<text>朝來梁燕語雙雙。煙滿茅簷雨滿窓。汝識主人情興否。白頭風采向驪江。</text>
<title>朝來 其二</title>,<text>朝來小雨不霑衣。雲簿長空鳥自飛。漸向簷間多滴瀝。想看針水稻苗肥。</text>
<title>朝來 其三</title>,<text>朝來危坐便題詩。未必衰年耐苦思。有興宛然成好句。只愁平淡格還卑。</text>
<title>歸依</title>,<text>聖人當日可依歸。陋巷春風去四非。已矣流年過知命。茫然獨立送飛暉。</text>
<title>歸依 其二</title>,<text>晴思山郭雲開路。雨記江村水半扉。誰識鳳兮衰已久。寥寥蕙帳與苔磯。</text>
<title>成均試日</title>,<text>開城夫婦喜無涯。坐想成均試士時。燈下吟哦夜將半。主司袍笏是吾兒。</text>
<title>成均試日 其二</title>,<text>諸生群進欲爭雄。鍛鍊功高六八中。想見朱衣點頭處。庭松盡日送淸風。</text>
<title>成均試日 其三</title>,<text>老開城是我年兄。遺恨黃金榜上名。有子登科仍掌試。乘除自足慰平生。</text>
<title>聞閔驪江入城</title>,<text>驪江帶雨入城來。城上重雲尙未開。逃難北歸眞得計。跨山庭宇欲生苔。</text>
<title>絶句</title>,<text>石戰生風鬪勢頑。高樓俯視亦心寒。如今白髮尤相肯。記得當時酒上顏。</text>
<title>又題</title>,<text>細雨濛溟夜達晨。焦芽爛葉洒然新。蘇來病骨吟何快。萬爲蒼生一爲身。</text>
<title>初六日戲題</title>,<text>自喜身如六日蟾。冷煙疏雨臥茅簷。箇中有味無人識。千里蓴羹未下鹽。</text>
<title>宗孫中進士科進賀留詩</title>,<text>雞林學海有淵源。南省頻頻出狀元。莫道詩科今獨劣。白頭吾亦領詞垣。</text>
<title>新進士三人來參。有公狀無冠帶而戎服。禮之僅存也。禮之大變也。蓋放榜明日。具冠帶。備參狀肅拜。次參承宣重房。次參省臺。次參成均館謁聖。凡三日而畢。服皀衫。分東西作二隊。謁文地諸君宰樞。是一定之規也。今者三人而止。以三而分。可至三十餘隊。文地諸君宰樞。豈能如是之多乎。分東西隊而至者止三人。則又何其輕蔑先進如是之甚乎。思之不得。所以吟成一首。以爲後科進士禮見先進之法。嗚呼。誰知予之望於吾儕之至情乎。</title>,<text>斯文骨肉禮維持。寧死寧容造次虧。戎服參門何所本。尙憐公狀有前規。</text>
<title>詠磨</title>,<text>上動如乾下似坤。紛紜麥屑比難言。古今人物無窮盡。便是存存道義門。</text>
<title>詠碓</title>,<text>卷盡黃雲入碓來。舂餘白玉雜糠堆。爛蒸香滑終吾力。篩簸推功不敢猜。</text>
<title>詠鼎</title>,<text>享帝養賢何以烹。庖羲畫了始知名。九金一鑄山難轉。便使邦家永大平。</text>
<title>野花</title>,<text>野花隨處不知名。蕘叟樵童眼界明。豈必上林爲富貴。天公用意自均平。</text>
<title>爲金同年求得名紙。崔正言咸署其外封喜。</title>,<text>年將六十赴文圍。吟嘯餘聲動紫微。門下諸公送名紙。點頭當必有朱衣。</text>
<title>爲金同年求得名紙。崔正言咸署其外封喜。 其二</title>,<text>自我同盟抱素襟。諸公愍老亦仁心。況渠詩賦由來熟。第幾瓊枝秀桂林。</text>
<title>爲金同年求得名紙。崔正言咸署其外封喜。 其三</title>,<text>年少同年老退休。三重封邑領春秋。更游場屋知何意。或者天公與狀頭。</text>
<title>點軍色貼。左倉給諸君宰樞祿。前此所未聞也。故志之。</title>,<text>宰相當朝秉國鈞。諸君皆是舊名臣。點軍何與頒王賜。老境方知世事新。</text>
<title>僕臥病以來。自念厚祿。高官所致。於是乞致事。尋又封君。至于今受祿。欲辭之不受。又恐致人譏議。不敢開口。僶俛同衆久矣。庚申五月十三日。頒祿倉官。以點軍色貼給祿。故僕不得受。實合素心。詩以紀之。</title>,<text>厚祿多年愧素飧。欲辭還恐被譏彈。今來幸得新條例。漸喜吾心老更安。</text>
<title>雨中想棘闈</title>,<text>棘闈嚴密寂無聲。雨滿中庭氣自淸。洗盡諸生心上累。發揚詞彩更精明。</text>
<title>雨中想棘闈 其二</title>,<text>記得連年鎖牧翁。也曾危坐雨聲中。病餘豪氣消磨盡。只有當時兩貝瞳。</text>
<title>雨中想棘闈 其三</title>,<text>學士榮華耀一方。稼亭今日更生光。胡然八十三年壽。不與先君倒壽觴。</text>
<title>初場放榜日</title>,<text>擧子爭瞻貢院門。一一五五競云云。得如丁亥終難必。往往初頭是狀元。</text>
<title>初場放榜日 其二</title>,<text>憶昔初中放榜年。草鞋搖扇立門前。如今欲去眞無計。白髮高官病未痊。</text>
<title>梔花</title>,<text>梔花葉大白如霜。結實誰知色染黃。五月月圓開欲遍。牧翁相對偶成章。</text>
<title>卽事</title>,<text>風滿疏簾日照床。綠陰黃鳥擁虛堂。脫巾露頂盤雙脚。未信人間盡熱忙。</text>
<title>戲題竹網帽子</title>,<text>細削琅玕紺且寒。疏疏交結上團團。白頭露頂猶嫌醜。蓋得欹時亦好看。</text>
<title>中場放榜日曉吟</title>,<text>鋪陳仁義講中和。縱有疑團亦匪他。未識中場誰第一。牧翁深愧賦黃河。</text>
<title>卽事</title>,<text>朝霞散盡又煙消。時見飛烏上紫霄。漸覺人間蒸似火。洞天何處臥吹簫。</text>
<title>想棘闈第三場</title>,<text>題目分明照大庭。誰知字字惱心靈。模形鑄像豈求意。着骨粘皮寧失經。</text>
<title>有感</title>,<text>牧翁庭院絶纖塵。獨詠孤斟味更眞。唯有淸風如媚嫵。飄飄相逐滿衣巾。</text>
<title>有感 其二</title>,<text>嘲笑還須作美官。汗流奔走競相攀。韓山豈獨忘機者。用意元非飽與安。</text>
<title>有感 其三</title>,<text>共道吟詩似坐禪。何曾妙處得單傳。淸風明月眞無事。到老相從自一天。</text>
<title>漫成</title>,<text>理隱無形如目視。言難動舌已心傳。機關不是吾家事。坐對南山雨滿天。</text>
<title>漫成 其二</title>,<text>馬涼肯洩天機秘。龍化堪驚浪級高。自有朱衣點頭者。誰將眼力見秋毫。</text>
<title>賀權執經登第</title>,<text>花原二子席門功。未有登科繼祖翁。㝡喜郞君今獨步。醴泉宅相又宗工。</text>
<title>奉呈曲城大人座下</title>,<text>具慶堂前白日長。益齋盛事冠東方。如今却讓東亭步。再領門生獻壽觴。</text>
<title>獻壽</title>,<text>風輕雨細產微涼。鳳管鯤絃舞神長。玉筍前頭斟壽酒。太平宰相坐中堂。</text>
<title>有感</title>,<text>病裏存心已數年。功夫未熟尙茫然。主司欲驗吾深淺。所薦之人更薦天。</text>
<title>因梁甸。奉寄安邊張子溫令公。</title>,<text>總角相從似夢中。老年還是馬牛風。幼安白帽誰能及。病客無端面發紅。</text>
<title>用諸賢韻。賀李亞元。次寄乃翁，遁村。次述懷。凡三首。</title>,<text>殿上傳臚日色新。賜花香動滿街春。君心未必知吾恨。恨不前頭更有人。</text>
<title>用諸賢韻。賀李亞元。次寄乃翁，遁村。次述懷。凡三首。 其二</title>,<text>遁村長嘆世情新。病樹前頭幾度春。今日好懷開盡未。一郞猶是可憐人。</text>
<title>用諸賢韻。賀李亞元。次寄乃翁，遁村。次述懷。凡三首。 其三</title>,<text>種種年來白髮新。夢中猶記曲江春。文章未必能經國。厚祿深慙荷主人。</text>
<title>覓紙作省郞書求出謝</title>,<text>赤脚南隣喚楮生。紫微花下寄中情。年來三十四都府。未必人人親弄兵。</text>
<title>得交州廉使朴會長崖蜜五味子。詩以致謝走筆。</title>,<text>酸甘異味在調和。殷鼎功夫亦不多。誰識牧翁閑日月。午窓湯飮足淸哦。</text>
<title>懷古</title>,<text>綠珠樓下墜如霜。金谷荒涼照夕陽。惆悵子雲天祿閤。滿腔淸淨亦蒼黃。</text>
<title>絶句</title>,<text>宿雲解礮日光穿。大喜餘生覩碧天。更有淸香吹滿座。小詩題出兩三篇。</text>
<title>卽事</title>,<text>雨氣侵人潤髮膚。高堂四面壁仍無。山禽恰恰啼深樹。盡日淸風滿座隅。</text>
<title>卽事 其二</title>,<text>露結爲霜有始終。雨盈溝澮雪漫空。順時調燮眞無事。堯禪湯征只一中。</text>
<title>卽事 其三</title>,<text>少日群游老獨居。狂吟靜嘯盡徐舒。祁寒暑雨循環事。知命年來樂有餘。</text>
<title>代書寄呈金左尹兄</title>,<text>梅黃雨暗海天低。隱者幽居傍碧溪。匹馬秋風吾欲去。登山臨水共携提。</text>
<title>朴學士席上</title>,<text>杏山春色照人明。竹澗秋聲徹骨淸。莫道舊家餘慶耳。森森玉筍是門生。</text>
<title>得韓左尹同年書。詩以答之。</title>,<text>久無音耗每相思。避賊携家數數移。何日黃驪江一曲。卜隣三徑共追隨。</text>
<title>新樓上</title>,<text>八面虛通一小樓。恒沙法會十方周。心香熱罷身淸淨。未必吾生枉白頭。</text>
<title>新樓上 其二</title>,<text>笑倚元龍百尺樓。遠從尼父欲東周。晏嬰高節猶矛楯。食肉如今盡虎頭。</text>
<title>新樓上 其三</title>,<text>慶陵唱和號龍樓。漠漠星霜問幾周。聞說書筵將勸講。敢言鄕里有壺頭。</text>
<title>遣興</title>,<text>扶病尋人亦強顏。語言無味鬢毛斑。歸來更覺幽居味。坐對白雲連碧山。</text>
<title>槐花</title>,<text>西隣槐樹着新花。淸曉無風帶露華。折得數枝分陋巷。色侵黃卷影橫斜。</text>
<title>聞種善讀書聲</title>,<text>小樓疏雨午涼生。碧樹蒼崖氣自淸。畫得好時看更好。有誰描出讀書聲。</text>
<title>書通度舍利記後</title>,<text>舍利人言出釋迦。覆鐘通度自新羅。北來應爲慈儀殿。八十光陰似逝波。</text>
<title>書通度舍利記後 其二</title>,<text>兩殿春秋甚富時。天敎爲善已孜孜。忽然法寶俱來獻。賁餙松山不拔基。</text>
<title>書通度舍利記後 其三</title>,<text>臥病年來少出門。名山勝境只心存。豈期奉勑書堅固。萬古靈光獨也尊。</text>
<title>聞蟬</title>,<text>林亭六月十分淸。又聽新蟬第一聲。坐待秋涼天下遍。火雲收盡眼還明。</text>
<title>晝詠</title>,<text>一陣淸風吹面涼。疏簾捲盡坐虛堂。朝中舊故心中熱。政倒調氷白雪漿。</text>
<title>尙州安兵馬使。以瓷盤五鍾十見惠。</title>,<text>五盤成疊十鍾連。碧玉生光照碧天。一見便知淸我眼。不愁他日汚腥暖。</text>
<title>送龍頭。與李狀元 文和 偕行。</title>,<text>龍頭僧統出松京。年少龍頭作伴行。臥病龍頭空悵望。上東門外日初生。</text>
<title>題陽村卷</title>,<text>陽村春雨暗春煙。陽村秋露洒秋天。碧梧未必棲丹鳳。且許幽人伴鹿眠。</text>
<title>走筆謝鄭令公甘瓜之惠</title>,<text>城南別墅動高秋。何日從公得勝游。碧玉甘瓜來照座。忽然瞻望苦搔頭。</text>
<title>題平源卷</title>,<text>水盈科處必橫奔。汨汨滔滔赴海門。幸是秋風涼冷後。將尋白帝問眞源。</text>
<title>七月十五日</title>,<text>山寺歸來興轉幽。蟬聲碧樹白雲秋。誰知趺坐高吟處。却勝僧窓得自由。</text>
<title>七月十五日 其二</title>,<text>坐睡虛堂日又斜。寂寥庭宇似僧家。廣興細布隨牌至。更覺君恩尙未涯。</text>
<title>早興</title>,<text>五更風雨夢初回。早起陰雲尙未開。秋水揚舲今正好。賜田江畔有漁臺。</text>
<title>鷄鳴</title>,<text>淡月疏星涼滿天。雞鳴曾記赴朝聯。年來臥喫封君祿。只恐宣呼與講筵。</text>
<title>謝南京令公送新米</title>,<text>黃雲片片入平田。豈意隨風落我前。老去口饞秋更甚。漢江元有縮頭鯿。</text>
<title>山中葡萄熟。樵者摘以來。</title>,<text>山中秋氣十分淸。風動纍纍黑水精。葉褁驪珠來照屋。白雲深處動吾情。</text>
<title>嘗新栗</title>,<text>柳村深處雨霏微。秋未深時栗已肥。風打一枝俄下墜。剝來何患齒牙稀。</text>
<title>述老農語</title>,<text>風停雨作勢包空。起舞田家白髮翁。不待築禾應大熟。聖恩如海樂無窮。</text>
<title>歸家困臥</title>,<text>物外淸游夢也非。幻菴境界已稀微。此心謾道無來去。又是煙簷掛落暉。</text>
<title>代書謝李遁村送新米</title>,<text>漢江江上又秋風。高臥黃雲靄靄中。玉粒分來問何意。祗應惱殺未歸翁。</text>
<title>曉霧</title>,<text>連朝霧暗蔽靑天。深閉蓬窓思渺然。江上數峯如畫處。也應迷失釣絲前。</text>
<title>曉霧 其二</title>,<text>生育由來有彼天。山中豹也儘斑然。誰知此霧非徒爾。變得他文却勝前。</text>
<title>曉霧 其三</title>,<text>明明日月九重天。雲霧無從更鬱然。謾道古來披有手。諫書誰復更陳前。</text>
<title>謝張西京送乾魚。走筆。</title>,<text>炎熱貧居水飯時。凍魚乾者每相思。秋來得賜亦不惡。細嚼長腰吟短詩。</text>
<title>送孟畇讀書海安寺。用眞觀送長孫孟㽥讀書詩韻。</title>,<text>相應法中無二心。大賢當日苦相尋。誰敎祐世君行化。化出海安功德林。</text>
<title>送伯至廉使</title>,<text>東門車騎鬧如雲。已見威風振海濆。莫笑牧翁衰老甚。謾將興廢望斯文。</text>
<title>奉題玄陵親筆坡平君尹侅眞</title>,<text>鈴平之孫坡平君。風彩峭勁流淸芬。玄陵摹畫如生存。鼎湖龍去空白雲。</text>
<title>早興。聞宰樞所會議諸君。西隣吉昌君邀同往。不知議何事。吟成一首。</title>,<text>都評議使集群英。更着封君議事精。病後耗昏吾已甚。揚揚赴召儘光榮。</text>
<title>得門生平章安集池鱗起書。云送乾獐。因索崖蜜。</title>,<text>病齒曾嫌腊最乾。爛烹猶足慰酸寒。詩腸枯槀常思潤。崖蜜山中覓不難。</text>
<title>題權少尹廬墓詩卷</title>,<text>年過六十始丁憂。坐臥銀川風雨秋。惹起牧翁無限意。夕陽西去水東流。</text>
<title>門生劉敬回自鐵原</title>,<text>泰封秋氣早飛霜。野色半靑仍半黃。報道安邊風最惡。天工何故奪豐穰。</text>
<title>絶句</title>,<text>日月循環迭蔽虧。如人相値卽分馳。那知下有觀天者。算出神機駭一時。</text>
<title>聞蟬</title>,<text>數夜淸霜着樹新。玄蟬遁甲解藏身。日輪正午園林寂。咽出寒聲澁不均。</text>
<title>絶句</title>,<text>秋雲漠漠欲低墻。雀噪空庭涼滿堂。階上苔痕帶微濕。牧翁危坐鬢如霜。</text>
<title>代菊語</title>,<text>我向霜風豈爲名。香於齆者色於盲。相知幸有淵明在。牧隱休嗔獨晚生。</text>
<title>對菊</title>,<text>多識詩中草木名。眞同五色使人盲。秋天搖落斜陽裏。獨愛霜葩慰老生。</text>
<title>卽事</title>,<text>詡詡相徵記少年。杯盤到處被留連。當時豈念吾頭白。獨坐高吟思渺然。</text>
<title>哭宋同年夫人李氏</title>,<text>𪚥𪚥門下秀瓊林。當世皆歆得委禽。二十八年眞一夢。可憐携幼獨傷心。</text>
<title>哭宋同年夫人李氏 其二</title>,<text>益齋今日外孫多。母也凋零可奈何。馬使他年如有托。定應泉下淚滂沱。</text>
<title>哭宋同年夫人李氏 其三</title>,<text>門下壯元今白頭。當時冠蓋半山丘。那堪更見傷心事。衰淚風前滴不休。</text>
<title>進無門侍者言。吾師幻菴公。今在原州瑞谷寺之洞白雲菴。走筆附呈。無門名禧進</title>,<text>白雲深處白雲菴。明月團團照碧潭。柳巷東邊溪水淺。誰知孤影也相參。</text>
<title>松下飮福</title>,<text>登高四望萬峯靑。白水中分兩錦屛。誰識牧翁松下坐。數杯傾了謝山靈。</text>
<title>松下飮福 其二</title>,<text>老向雲山眼共靑。只疑非畫却如屛。白頭漸覺風流甚。人傑由來荷地靈。</text>
<title>松下飮福 其三</title>,<text>眼中雲白又山靑。日在𪚥𪚥倚短屛。半醉半醒情興逸。普天率土仰皇靈。</text>
<title>又詠</title>,<text>再拜神明照此誠。大王長壽宰臣榮。白頭詩酒閑消日。願與蒼生共太平。</text>
<title>卽事</title>,<text>雞鳴兩眼尙朦朧。忽爾簷間雨洒松。急喚女奴庭下去。恐漂乾稻誤朝舂。</text>
<title>訪李密直不遇</title>,<text>老我迂疏上馬稀。年來再訪每相違。門庭寂寂淸如水。欲置生蒭一束歸。</text>
<title>訪李密直不遇 其二</title>,<text>先進凋零漸已稀。白頭塵世獨依違。樵翁節義傾今古。衮衮百川東海歸。</text>
<title>訪李密直不遇 其三</title>,<text>路上揚鞭識面稀。故人相訪也乖違。出游山寺眞乘輿。一馬二僮還獨歸。</text>
<title>又賦</title>,<text>屈指先生復命初。南山殘雪照天衢。獨憐庭賀正朝處。癸巳同年掃地無。</text>
<title>又賦 其二</title>,<text>將何面目見諸公。食祿閑居一牧翁。白髮隨行呈手帕。却將微懇徹蒼穹。</text>
<title>又賦 其三</title>,<text>天道冥冥未可知。存亡聚散自相隨。斯文興喪由來事。如欲平治捨我誰。</text>
<title>聞兒子輩餞閔中理金陵書狀之行</title>,<text>聖朝今日倣周官。天下老姦心已寒。坐撫四夷如赤子。九重方念守成難。</text>
<title>聞兒子輩餞閔中理金陵書狀之行 其二</title>,<text>黃驪甲第世高官。氷在壺中照眼寒。入覲耿光千載一。肯嫌風雪道塗難。</text>
<title>聞兒子輩餞閔中理金陵書狀之行 其三</title>,<text>我昔再爲書狀官。燕山風雪夢中寒。君今却向江南去。想見吟梅下字難。</text>
<title>天陰</title>,<text>天陰野外沒群山。萬慮昏昏坐睡間。日過天中雲始散。滿窓光彩鬢毛斑。</text>
<title>天晴</title>,<text>天晴萬里海山平。尙恐浮雲瞥爾生。吾道晦盲何日已。幸哉方寸乍淸明。</text>
<title>天晴 其二</title>,<text>陰晴變化在須臾。獨坐吟詩撚斷鬚。見說萬殊由一本。大行吾道望天衢。</text>
<title>閔驪江因其子有金陵之行。與室來京。宅主往見之。略設菲食。僕以骨酸不得往。吟三首寄呈座下。</title>,<text>送子江南萬里行。老天應鑑老親情。忠臣孝子元非二。銖兩何曾有重輕。</text>
<title>閔驪江因其子有金陵之行。與室來京。宅主往見之。略設菲食。僕以骨酸不得往。吟三首寄呈座下。 其二</title>,<text>少也相從壯有行。弟兄臨老若爲情。一樽簷雨還無語。酒淡須知意不輕。</text>
<title>閔驪江因其子有金陵之行。與室來京。宅主往見之。略設菲食。僕以骨酸不得往。吟三首寄呈座下。 其三</title>,<text>病骨終難冒雨行。閉門危坐獨含情。天晴身快應非遠。況有如飛馬足輕。</text>
<title>開天曇師送紅杮</title>,<text>紅杮團團滿竹筐。白頭相對爛生光。禪窓縹渺霜初落。布襪何時直上堂。</text>
<title>卽事</title>,<text>攤飯南窓志氣昏。黑甜鄕裏一乾坤。快哉紅柹如飛將。破陣能令萬馬奔。</text>
<title>代書奉答無說長老</title>,<text>亂後書來喜可知。況蒙垂示一篇詩。強楷病目更南望。渺渺白雲何所之。</text>
<title>壽權開城 鑄</title>,<text>菊香松翠傲風寒。淨植亭亭碧露漙。四序迭行無斷絶。更敎春色滿長安。</text>
<title>問庸夫五宰出東門。途中腹稿。行李飄然超物。</title>,<text>東門山水淨無塵。扶得英材壓縉紳。𪚥𪚥𪚥𪚥𪚥𪚥外。繼吾蹤迹是何人。</text>
<title>得斯文福城君權先生書 思復</title>,<text>臺省飛揚早有名。閑居厚渥荷明王。行年七十三強健。坐享期頤詠大平。</text>
<title>以紙十三幅。送司天長房。抄曆日。</title>,<text>提調提點忝畫雲。幾對龍顏讀祕文。老病幽居親種蒔。細分宜忌望諸君。</text>
<title>聞宰批下崔判三司事拜守侍中。諸位以次陞。力疾往謁崔侍中。侍中已出。諸宰樞有坐庭中待公回者。僕亦與其下。吟成一首。</title>,<text>檀槍鐵馬事驅馳。義膽忠肝老不衰。更得四方無一事。具膽廊廟到期頤。</text>
<title>李二相宅醉題</title>,<text>東海無波喜可知。君王行賞大平時。春風桃李花如錦。更向樽前倒一巵。</text>
<title>行色</title>,<text>扶桑海日照征衣。萬水千山驛馬飛。一片丹心懸魏闕。想看行色正依依。</text>
<title>尖利</title>,<text>尖利山頭插半空。白雲磨了色玲瓏。愁心萬疊何時盡。抹去詩翁一句中。</text>
<title>晨興卽事</title>,<text>湯沸風爐雀噪簷。老妻盥櫛試梅鹽。日高三丈紬衾暖。一片乾坤屬黑甜。</text>
<title>午天</title>,<text>日照南窓近午天。呼童石鼎煮山泉。滌淸腸內非他事。欲得新詩氷雪聯。</text>
<title>仲冬</title>,<text>仲冬將盡歲將闌。積雪未深天未寒。聞道江南梅欲動。小舟何日過龍灣。</text>
<title>奉寄韓弘同年</title>,<text>歲暮松山雪落時。老翁危坐鬢垂絲。三司音耗何疏闊。千里相思月獨知。</text>
<title>有感 三首</title>,<text>秘錄誰能考究精。靑龍山色夢中明。當時卜築非無意。堂北今朝馬鬣橫。</text>
<title>有感 三首 其二</title>,<text>萬古英雄未了心。算來江海亦非深。侍中七十兒黃閣。又得全歸罕占今。</text>
<title>有感 三首 其三</title>,<text>殉世文章太類徘。年過知命已摧頹。謾歆淸德勞瞻望。咫尺新京莫往來。</text>
<title>憶家山一首</title>,<text>萬里家山入夢中。風塵滿目鬢如蓬。江天煙月無烽火。蓑笠何時伴釣翁。</text>
<title>昨崔判事彥文。携酒來過。齒痛未得吟哦。明日痛稍止。錄成三首。</title>,<text>玄陵當日右斯文。泮水靑衿鬧似雲。憂病十年難入學。只留松樹掛斜曛。</text>
<title>昨崔判事彥文。携酒來過。齒痛未得吟哦。明日痛稍止。錄成三首。 其二</title>,<text>講肄相從討古文。諸公今日散如雲。一尊情重難辭病。又是西峯帶夕曛。</text>
<title>昨崔判事彥文。携酒來過。齒痛未得吟哦。明日痛稍止。錄成三首。 其三</title>,<text>忠信須先行與文。由來富貴是浮雲。吾生可畏吾儕老。坐詠江山日欲曛。</text>
<title>病不能出郊送庸夫。遣二子致鄙意。坐吟三首。</title>,<text>城西萬騎似雲煙。太胾長甁列後前。直到金郊方小歇。醴泉孫子又開筵。</text>
<title>病不能出郊送庸夫。遣二子致鄙意。坐吟三首。 其二</title>,<text>病餘難強逐時趨。贈處年來斷所無。公不告行吾不送。淡交誰不羡吾徒。</text>
<title>病不能出郊送庸夫。遣二子致鄙意。坐吟三首。 其三</title>,<text>二子遙傳老父心。庸夫兩耳未應深。白頭最忌離亭淚。只願遄歸共醉吟。</text>
<title>無題 三首</title>,<text>看經靜室侍陽坡。共說庸夫見愛多。使事悤悤辭不得。老夫人意定如何。</text>
<title>無題 三首 其二</title>,<text>狀元衰病苦思歸。久已忘形況是非。只恨臨分牙齒痛。閉門空想馬如飛。</text>
<title>無題 三首 其三</title>,<text>隨時輕重是人情。我已病餘忘我生。獨有山中老毛潁。寫他心曲似盆傾。</text>
<title>日上扶桑</title>,<text>日上扶桑四海明。更無纖靄自中生。白頭老牧舒長嘯。魚躍鳶飛共大平。</text>
<title>雲出泰山</title>,<text>雲出泰山如蓋飛。陽烏忽爾斂光輝。不崇朝已雨天下。却逐長風何處歸。</text>
<title>獨坐</title>,<text>雪消簷溜滴階前。白髮衰翁罷午眠。似向巴山聞夜雨。西窓翦燭已茫然。</text>
<title>無題</title>,<text>碧天無際海無波。鴻鵠何知避罻羅。得食庭除馴鳥雀。彈丸飛至欲如何。</text>
<title>絶句</title>,<text>門外山低明臈雪。爐中火冷散香煙。誰能畫我吟詩處。掛向高堂六月天。</text>
<title>奉謝曲城府院君，漆原府院君同臨陋巷。</title>,<text>二老相將訪吉昌。因過陋巷忽生光。大平風采三韓福。須借丹靑掛我堂。</text>
<title>枕上吟 二首</title>,<text>骨酸難臥臥難眠。燈在窓間風在氈。忽聽一聲雞報曉。宛如當死得延年。</text>
<title>枕上吟 二首 其二</title>,<text>白髮蕭蕭皆欲鮐。無由血海浸靈臺。雖然不復周公夢。羸得詩家鍛煉才。</text>
<title>東亭納贅。貧不克助禮。以黃豆二石表意。因吟一首。呈去。</title>,<text>東亭近日納新郞。摠說牽來馬亦良。一石粟應供一食。他年萬里好騰驤。</text>
<title>卽事</title>,<text>門外東風料峭寒。白頭深坐懶衣冠。閑中有味無人識。寫出新詩字字安。</text>
<title>紀事 二首</title>,<text>踏月登山禮入仙。歸來曉色尙蒼然。有祈不獨榮夫耳。要使兒孫五福全。</text>
<title>紀事 二首 其二</title>,<text>病餘身瘦怯春寒。夜上松山自覺難。燕舞鶯歌春日好。俯看桃李滿長安。</text>
<title>哭姜政堂 君輔</title>,<text>年將七十侍慈顏。省宰庭中舞袖班。此是古今稀有事。凜然風采照鄕山。</text>
<title>哭姜政堂 君輔 其二</title>,<text>蜚英臺閣耀氷顏。諳練非徒管豹班。晚拜政堂封食邑。一時高議重於山。</text>
<title>哭姜政堂 君輔 其三</title>,<text>我生甫冠識公顏。鏡裏吾今兩鬢班。千里未由親執紼。如聞薤曲動雲山。</text>
<title>花園令史。請署都目狀。</title>,<text>花木誰知養在人。功侔造化塢藏春。盛朝儉素游觀少。當日園丁白髮新。</text>
<title>又吟 一首</title>,<text>回首銓曹廿五年。小驄馳疾不勞鞭。徐行案轡收人望。却恨元公已上仙。</text>
<title>次韻。題鄭圓齋所得兩息門詩卷後。</title>,<text>少年卓識陳三策。中歲高才賦兩都。還笏彤庭近知命。藥爐經卷是香徒。</text>
<title>聞報法老僧燒身 三首</title>,<text>詩話當年一笑新。笑他焚却坐禪身。分明燒殺活和尙。弟子不知何等人。</text>
<title>聞報法老僧燒身 三首 其二</title>,<text>四六合離因故新。正觀何物是吾身。燒成供養應癡甚。了了元無佛與人。</text>
<title>聞報法老僧燒身 三首 其三</title>,<text>病裏靑春幾度新。蔘苓浹髓文熏身。明知大患非他物。只恐陷爲殘忍人。</text>
<title>謝懶殘子見訪 三首</title>,<text>心傳妙法誦蓮花。入海何曾更算沙。領袖山門方獨步。天風吹動赤城霞。</text>
<title>謝懶殘子見訪 三首 其二</title>,<text>結杜詩魔與酒顚。懶殘當日號無錢。諸生雲雨皆離散。白髮寧饒美少年。</text>
<title>謝懶殘子見訪 三首 其三</title>,<text>雞聲催日出扶桑。似是先來照我堂。不恨吾頭已如雪。明窓獨坐靜焚香。</text>
<title>從李二相索黃毛</title>,<text>毛穎年來伴我吟。老衰區畫不如心。似聞邸下多新進。指示何妨入翰林。</text>
<title>卽事</title>,<text>隣家犬吠我雞呼。日照南窓對火爐。小婢汲泉供盥洗。一團和氣是唐虞。</text>
<title>卽事 其二</title>,<text>門外經聲斷復連。行慈平等憶金仙。𪚥𪚥或有妻兒計。濟得一家非不賢。</text>
<title>卽事 其三</title>,<text>我今多病只吟詩。何有何亡摠不知。轉得化工無盡藏。淸風明月自相隨。</text>
<title>得同年金君弼詩。次韻奉答走筆。</title>,<text>六益亭中日日吟。抑揚聲韻動詞林。誰知自有無窮意。盡是當年落弟心。</text>
<title>得同年金君弼詩。次韻奉答走筆。 其二</title>,<text>乞退吾今欲上章。嶺南歸路入雲長。石田茅屋商山北。桑帶倉庚杮帶霜。</text>
<title>有感 三首</title>,<text>謟笑明言病夏畦。可憐搖尾向中閨。由來隴蜀茫無際。走到雞栖又候雞。</text>
<title>有感 三首 其二</title>,<text>春雪新消潤藥畦。春風漸暖入金閨。牧翁垂老閑居處。隱几微吟聽午雞。</text>
<title>有感 三首 其三</title>,<text>餠餌羅紈隴與畦。著橫高案拆鳴閨。主人心地煎膏火。時見兒孫共鬪雞。</text>
<title>早起</title>,<text>早起扶頭酒味濃。東風吹雨滿城中。開窓忽起尋春興。眼底森然綠映紅。</text>
<title>龍頭生公來</title>,<text>龍頭梵刹照金崖。搬運何憂水與柴。縱是入京猶野意。獨乘微雨訪山齋。</text>
<title>前數日。謁曲城府。有蘭無梅。予所得盆梅盛開。不敢相邀。特命種學進呈。因賦三絶。春分日也。</title>,<text>梅花粲粲照山亭。大庾羅浮眼底靑。獨愛黃昏枝上月。更逢南極老人星。</text>
<title>前數日。謁曲城府。有蘭無梅。予所得盆梅盛開。不敢相邀。特命種學進呈。因賦三絶。春分日也。 其二</title>,<text>梅花意動臘前天。開到春分秀氣全。却恐不如桃李輩。爭豪競富盡當權。</text>
<title>前數日。謁曲城府。有蘭無梅。予所得盆梅盛開。不敢相邀。特命種學進呈。因賦三絶。春分日也。 其三</title>,<text>梅花似我問何哉。不爲淸高絶點埃。只取少年驚衆耳。在於題品實凡才。</text>
<title>示諸子</title>,<text>父母常懷愛子情。願無災害到公卿。謙謙自牧兼山卦。晝出須爲座右銘。</text>
<title>示諸子 其二</title>,<text>三緘其口愼言人。千載流傳面目新。莫向座中輕一語。樞機榮辱在搖唇。</text>
<title>謝李二相魚雁之惠</title>,<text>國贐前峯入碧天。孤楊後嶺漏淸泉。令公音信何曾斷。魚亦相傳雁亦傳。</text>
<title>謝李二相魚雁之惠 其二</title>,<text>病後閑居謝彼天。曲肱飮水勝甘泉。時時發興尋東閣。只恨新詩不足傳。</text>
<title>與西隣淸城君。隨曲城，漆原兩侍中。扈駕移御。歸而獨吟。二首。</title>,<text>忠肅天威尙凜然。逆推臣穡未生前。曾於此地賜科第。實是庚申延祐年。</text>
<title>與西隣淸城君。隨曲城，漆原兩侍中。扈駕移御。歸而獨吟。二首。 其二</title>,<text>今見神孫開紫闥。故知賢相幹洪鈞。書筵轉對應非遠。侍坐那無二老人。</text>
<title>對松樹有感</title>,<text>春入山林雪已乾。老松依舊翠生寒。當時巖壑雕鎪處。獨恨無人着眼看。</text>
<title>昨蒙慈恩都僧統祐世君。來賀種德新拜密直。且設盛饌。僕雖病餘。不敢辭。痛飮至醉。是晚有雨。明日吟成三首。錄呈。</title>,<text>領袖宗門大福田。封君寵異更光前。朝昏只祝君王壽。一烓香中一萬年。</text>
<title>昨蒙慈恩都僧統祐世君。來賀種德新拜密直。且設盛饌。僕雖病餘。不敢辭。痛飮至醉。是晚有雨。明日吟成三首。錄呈。 其二</title>,<text>擊蒙當日及愚兒。眼見飛騰耀一時。進拜鴻樞驚老父。有誰同喜是吾師。</text>
<title>昨蒙慈恩都僧統祐世君。來賀種德新拜密直。且設盛饌。僕雖病餘。不敢辭。痛飮至醉。是晚有雨。明日吟成三首。錄呈。 其三</title>,<text>珍饌如山酒似淮。錦袍燦爛照茅齋。奈何不向燈前酌。淸夜沈沈雨滴階。</text>
<title>無題</title>,<text>濛濛春雨夜來零。又是風光近踏靑。稧飮蘭亭狂興動。有誰招喚苦丁寧。</text>
<title>瑞香花</title>,<text>窨中開遍瑞香花。擎出淸明香滿家。鼻觀先通楷兩眼。淡紅枝上散餘花。</text>
<title>矮松</title>,<text>松在高岡雪壓低。根盤頑石倚雲梯。可憐亦解隨兒女。用舍行藏似滑稽。</text>
<title>內願堂以廣平侍中書。邀僕山水屛風詩。因吟三首。</title>,<text>昨日沙彌芮院來。眼中一笑粲然開。廣平山水屛風好。筆法詩聯照上台。</text>
<title>內願堂以廣平侍中書。邀僕山水屛風詩。因吟三首。 其二</title>,<text>朝來盥櫛思飄然。欲向松山訪老禪。當世丹靑無顧陸。不知他日有誰傳。</text>
<title>內願堂以廣平侍中書。邀僕山水屛風詩。因吟三首。 其三</title>,<text>病後高游每自誇。靑山到處梵王家。曺溪一滴眞難得。欲問龜翁共喫茶。</text>
<title>奉謝廣平李侍中所藏山水十二疊屛風 春</title>,<text>雲重重又水洄洄。紅白山花爛熳開。便欲尋春携酒去。鳥啼聲裏兩三杯。</text>
<title>奉謝廣平李侍中所藏山水十二疊屛風 夏</title>,<text>綠樹沈沈殿閣明。白雲靑嶂夏涼生。行人入谷緣何事。政是蒸敲滿鳳城。</text>
<title>奉謝廣平李侍中所藏山水十二疊屛風 秋</title>,<text>秋入山林著淡黃。雲容水態轉凄涼。吾生尙未歸田去。魚稻今應滿故鄕。</text>
<title>奉謝廣平李侍中所藏山水十二疊屛風 冬</title>,<text>數峯如玉照寒天。雪壓長松凍石泉。況是老僧方入定。皎然無處覓塵緣。</text>
<title>奉謝廣平李侍中所藏山水十二疊屛風 江月</title>,<text>江水東流月向西。松風四面古招提。請看上下相交處。冷影寒光本自齊。</text>
<title>奉謝廣平李侍中所藏山水十二疊屛風 瀑布</title>,<text>太白銀河落半天。徐凝界破儘堪憐。汗流自笑韓山子。更對屛風賦一篇。</text>
<title>奉謝廣平李侍中所藏山水十二疊屛風 松亭</title>,<text>松下茅齋著幾人。石盤平淨豹皮茵。牧翁謾抱煙霞想。種種年來白髮新。</text>
<title>奉謝廣平李侍中所藏山水十二疊屛風 檜巖</title>,<text>檜樹蒼蒼石勢頑。葉間風雨半天寒。老僧出定忘聲色。頭上光陰走似丸。</text>
<title>奉謝廣平李侍中所藏山水十二疊屛風 梵刹</title>,<text>重重樓閣出雲間。大殿三門雪色寒。山下往來人似市。不知幾箇是儒冠。</text>
<title>奉謝廣平李侍中所藏山水十二疊屛風 仙宮</title>,<text>壁立危峯倚半空。綠窓朱戶靜無風。長生未必如眞訣。物外逍遙樂在中。</text>
<title>奉謝廣平李侍中所藏山水十二疊屛風 滕王閣</title>,<text>落霞孤鶩水浮空。畫棟珠簾雲雨中。當日江神知我否。何時更借半帆風。</text>
<title>奉謝廣平李侍中所藏山水十二疊屛風 黃鶴樓</title>,<text>白雲黃鶴思悠悠。芳草晴川滿眼愁。崔顥一題天地闊。謫仙詞調亦風流。</text>
<title>成均館。有庚申東堂落第試卷。僕面告學官取一裹。吟呈廉東亭，朴密直。</title>,<text>回首東堂已渺茫。山堆落紙網絲長。期年不散屯膏甚。豪奪吾今亦破荒。</text>
<title>晚歸訪權僖判書</title>,<text>誠齋季子美風儀。感慕嚴顏涕淚揮。泥得黃金寫題目。民間大藏比來稀。</text>
<title>昨過東亭。門外多馬僕。奴携酒饌者。又相繼。僕以病餘畏飮。不敢入。向晚有言。東亭壽日者。明日吟成一首。以謝闕禮。</title>,<text>一樹靈椿照海天。祥風瑞露幾千年。東亭獨坐於其下。壽算端知也竝傳。</text>
<title>同韓柳巷訪陟山君。躑躅花盛開。公設酌。因言玄陵賜宴嘗插此。感慕之餘。吟成一首以誌。</title>,<text>西望光巖儘渺然。陟山庭院酒如泉。可憐躑躅花坡錦。不上人頭已七年。</text>
<title>看花</title>,<text>賞春無處可吟詩。霜雪今年似我欺。造物乘除應有意。綠陰芳草勝花時。</text>
<title>看花 其三</title>,<text>滿庭微雨囀黃鸝。寂寂門庭日正遲。欲驗道情流動處。春間詩與夏間詩。</text>
<title>天陰</title>,<text>分外承招喜溢顏。天陰我骨政辛酸。欲憑黃閣淸風力。掃去浮雲躍上鞍。</text>
<title>天晴</title>,<text>黃閣淸風滿海東。群陰消盡日曈曈。老夫獨恨摧頹甚。橫槊臨江一世雄。</text>
<title>圓齋席上。主人有詩。次其韻。</title>,<text>數日連吟送酒詩。病餘徐聖又中之。醉鄕自有藏春地。莫問南枝與北枝。</text>
<title>金大諫來訪云。昨日上官酒禁。故無黃封。旣去。吟得三首六友也。</title>,<text>詩酒淸狂到晚年。僕奴金谷與平泉。及菴餘𪚥𪚥能似。六友風流却勝前。</text>
<title>金大諫來訪云。昨日上官酒禁。故無黃封。旣去。吟得三首六友也。 其二</title>,<text>朝廷所欲是豐年。何用祥雲與醴泉。稻熟魚肥開酒禁。不妨琴瑟列樽前。</text>
<title>金大諫來訪云。昨日上官酒禁。故無黃封。旣去。吟得三首六友也。 其三</title>,<text>諫議唯吾最少年。黃封日日酒如泉。風流六友還堪笑。老大醒吟芍藥前。</text>
<title>狂風</title>,<text>狂風盡日路塵揚。靜坐南窓意味長。小婢低聲來報道。後園梨樹已吹僵。</text>
<title>狂風 其二</title>,<text>狂風簸海蹴長天。萬斛龍驤亦可憐。自幸牧翁如在井。湛然相照故恬然。</text>
<title>狂風 其三</title>,<text>狂風吹急水田枯。新稻抽芽恐未敷。不獨我家無大藥。願天施澤普沾濡。</text>
<title>卽事</title>,<text>徹夜呻吟到午天。百骸眞是惡因緣。夕陽生處淸風至。始覺吾猶興味全。</text>
<title>爲羅迂叟寄黃忠州</title>,<text>禁中聯句搢紳誇。海外紀行風月多。繡梓流傅在公手。請看迂叟志無他。</text>
<title>韓柳巷饗氷翁。招僕侑坐。</title>,<text>氷淸玉潤政交輝。愧我懸鶉照衮衣。端午欲來先獻壽。菖花已吐弄晨暉。</text>
<title>夏日詠四季花</title>,<text>芍藥薔薇麗更繁。沈沈夏日鎖侯門。爭如四季長春色。粧點吾家不甚村。</text>
<title>卽事</title>,<text>晨興天氣涼如水。衰老吾心淨似蓮。更向南新參盛會。不愁𪚥𪚥苦纏綿。</text>
<title>有感</title>,<text>父母劬勞有此身。昊天恩德老彌新。今朝靜坐思無盡。終始汾陽可孝親。</text>
<title>代書答合浦南令公</title>,<text>庚申及第盡英雄。子入都堂李禹公。乾肉一封深有意。他時面謝復家風。</text>
<title>有僧欲於野渡置舟渡人者。予且喜且悲。因作一絶。</title>,<text>野渡無人舟自橫。無舟何以送人行。牧翁老矣仍多病。愧殺閑僧濟物情。</text>
<title>白雲</title>,<text>白雲南去影翩翩。天際伽倻更渺然。我欲從之飛不得。琴臺何日訪儒仙。</text>
<title>鄭堂後渾。得孟雲先生詩來示予。且告菁城之行。觀其意。在於求詩。次其韻勉之。竹亭鄭之祥子也。</title>,<text>竹亭節義久彌精。處事威稜擧世驚。遺恨流芳俱不盡。白頭吾獨嘆虛生。</text>
<title>鄭堂後渾。得孟雲先生詩來示予。且告菁城之行。觀其意。在於求詩。次其韻勉之。竹亭鄭之祥子也。 其二</title>,<text>山苗不用歎離離。男子要爲天卜奇。未遇知時何所樂。綵衣庭際作兒嬉。</text>
<title>無題</title>,<text>公子風流自負多。雖然折節尙豪奢。誰知蔬筍酸寒者。腹有詩書氣亦華。</text>
<title>謝南京尹送蓴</title>,<text>五月茅齋向暑天。蓴絲凝滑帶龍涎。淸於氷雪通身爽。忽憶江心縮頸鯿。</text>
<title>對花有感</title>,<text>花木園中次第春。石榴紅綻照窓新。浮生自與風光轉。誰問今人與古人。</text>
<title>微雨有嘆 三首</title>,<text>雨映空庭數點來。老翁驚喜立移時。滿空雲向山西去。自古天心不敢知。</text>
<title>微雨有嘆 三首 其二</title>,<text>聖君恭默宰臣憂。田野茫茫歲有秋。水旦高湯天數在。可憐呼佛汗交流。</text>
<title>微雨有嘆 三首 其三</title>,<text>我家耕牧以爲生。厚祿年來享世榮。誰識操心今更苦。閑居亦復數陰晴。</text>
<title>奉謝西隣以數珠見惠 三首</title>,<text>出謁西隣謝數珠。石榴花發照庭隅。茅亭白日嘗新茗。心淨何煩極樂圖。</text>
<title>奉謝西隣以數珠見惠 三首 其二</title>,<text>數珠在手轉無窮。心與蓮花境界融。內外不分功自熟。不愁生死海中風。</text>
<title>奉謝西隣以數珠見惠 三首 其三</title>,<text>少年狂甚老猶狂。自負心同無量光。近日更陪耆老會。澹然當處卽西方。</text>
<title>有懷孟雲先生時遊柳浦別墅</title>,<text>江上靑山擁草廬。濛濛煙雨夢廻初。牧翁何日身強健。扳得蓑衣共釣魚。</text>
<title>有懷孟雲先生時遊柳浦別墅 其二</title>,<text>江邊我亦置田廬。自愧安貧不似初。況是口饞今更甚。秋風蓴菜與鱸魚。</text>
<title>有懷孟雲先生時遊柳浦別墅 其三</title>,<text>鎭浦煙波遶弊廬。漁歌互答想當初。老來病臥風塵底。每向鹽州覓鮒魚。</text>
<title>自戲。又作自責以自解云。</title>,<text>少年吹笛又搖頭。遮莫傍人笑不休。老境已敎容也直。一聲時倚渭南樓。</text>
<title>自戲。又作自責以自解云。 其二</title>,<text>大平風月滿詞林。吟詠無非養此心。忽此戲題眞可笑。只緣他日有知音。</text>
<title>哭李應揚 元富</title>,<text>昆仲聯翩一世豪。鷹揚上將冠兵曺。傷心落日玄陵遠。齒漸稀疏鬢二毛。</text>
<title>哭李應揚 元富 其二</title>,<text>人生五十一春風。得失悲歡夢已空。身後傳家有兄子。九泉應謝侍中公。</text>
<title>哭李應揚 元富 其三</title>,<text>靑山漠漠水冷冷。天上星臨地下靈。一曲薤歌聲漸遠。此生無復見儀形。</text>
<title>偶得一絶。錄呈孟雲先生。</title>,<text>苔痕草色共靑靑。風滿園林雨滿庭。深巷邇來車騎少。眼明今日見東亭。</text>
<title>用前韻自遣</title>,<text>萬里鄕山入眼靑。閉門終日獨行庭。年衰便覺聰明減。回首新安謝老亭。</text>
<title>用前韻自遣 其二</title>,<text>草蟲聲裏一燈靑。夢破窓明月照庭。天地憐吾困於熱。已將風露作涼亭。</text>
<title>用前韻自遣 其三</title>,<text>席下諸峯次第靑。潮聲帶月入門庭。如今烽火連天際。何日韓山更置亭。</text>
<title>韓公見和一首。末句云却憶年前此時節。蓮花處處賞亭亭。讀之興動。又吟三首錄呈。</title>,<text>君子於吾兩眼靑。淡交無逕爾無庭。花中似者唯蓮耳。便欲相尋柳下亭。</text>
<title>韓公見和一首。末句云却憶年前此時節。蓮花處處賞亭亭。讀之興動。又吟三首錄呈。 其二</title>,<text>紙白凝霜墨潑靑。新詩字字似黃庭。淸香淨植依然在。風露相隨滿草亭。</text>
<title>韓公見和一首。末句云却憶年前此時節。蓮花處處賞亭亭。讀之興動。又吟三首錄呈。 其三</title>,<text>艶粧紅白蓋深靑。恰似仙娥步帝庭。頌美却慙吾語拙。須憑洛賦字蘭亭。</text>
<title>對雨忽起賞蓮之興</title>,<text>朝來對雨興悠然。欲向南池獨賞蓮。只恐天台精舍近。嘯聲驚破止觀禪。</text>
<title>對雨忽起賞蓮之興 其二</title>,<text>自知狂興老猶存。遇興時時便出門。只恨賞蓮違素願。駱駝橋下水如奔。</text>
<title>對雨忽起賞蓮之興 其三</title>,<text>韓李相從柳巷深。聯鞍到處共微吟。賞蓮每與吾師會。誰識三心共一心。</text>
<title>自嘲</title>,<text>少年金榜比情親。乙丙科名可擬倫。自笑漸如同進士。老爲恩賜望山人。</text>
<title>自嘲 其二</title>,<text>燈火新涼稍可親。讀書歸宿在明倫。老年却被交游棄。始覺吾今亦妄人。</text>
<title>自嘲 其三</title>,<text>由來同氣自相親。其臭如蘭言𪚥倫。老牧大慙慙孟子。端人所取必端人。</text>
<title>廉東亭送獐肉曰。分呈兩老人故甚小。以小詩致謝。</title>,<text>獐背分呈兩老親。更霑南里病餘人。菜園久矣無羊踏。足配盤飧玉粒新。</text>
<title>又作 一首</title>,<text>素食家家菜滿盤。乾魚臭醢雜寒酸。獨傷禁臠曾嘗得。白髮如今未掛冠。</text>
<title>曉吟</title>,<text>夢破雞鳴日上遲。夜涼秋氣欲分時。少年耽睡如前世。政被酸辛遍四支。</text>
<title>有感</title>,<text>夜雨連明洒不休。病餘情興陪悠悠。來年未必如今歲。更上西隣百尺樓。</text>
<title>金君弼寓水原來見</title>,<text>沙伐携家寓水原。山村煙火接江村。人間一片安心處。只是蒼頭數畝園。</text>
<title>金君弼寓水原來見 其二</title>,<text>同年同學少如君。老眼還迷五色文。莫恨朱衣點頭者。看來富貴是浮雲。</text>
<title>無題</title>,<text>山𪚥走報𪚥𪚥𪚥。已過孔岩岩串邊。先考至誠今始顯。一軒江月掛靑天。</text>
<title>今日到江</title>,<text>普濟門人𪚥𪚥𪚥。易如丸走疾如霆。牧童敢道能驅使。啓迪冥冥有𪚥𪚥。</text>
<title>有感 三首</title>,<text>天地悠悠寄此身。電光石火亦逡巡。誰知老牧心中苦。未報君恩白髮新。</text>
<title>有感 三首 其二</title>,<text>讀書當日頗艱辛。欲振儒風恥素臣。老去自悲衰也甚。却憑西敎報君親。</text>
<title>有感 三首 其三</title>,<text>趁涼霞洞過王輪。庭草和煙欲沒人。過見來爲彈指頃。不疑東海超飛塵。</text>
<title>送中道廉使安諫議</title>,<text>年來傍海少人家。煙火蕭條一路斜。行過韓原應下馬。秋深梓樹雜雲霞。</text>
<title>送全羅廉使許摠郞</title>,<text>錦州深處記吾游。寂寞臨川草樹秋。馬史有傳應並美。汗流題引在前頭。</text>
<title>題妙覺寺高井方丈</title>,<text>世道年來日漸非。山僧沽酒亦云稀。今朝遇着惠遠老。不識淵明何處歸。</text>
<title>重九日。寄班主。</title>,<text>醮餘雖例及諸君。明酒無從骨髓醺。病後登高吾自賀。鷹揚況是重斯文。</text>
<title>幽居 三首</title>,<text>幽居有味有誰知。一燧香煙兩鬢絲。宿酒已消催夕飯。滿牕風雨又題詩。</text>
<title>幽居 三首 其二</title>,<text>爲問風流麴秀才。重陽幾見菊花開。今年靑蕊眞難摘。天影分明白玉杯。</text>
<title>幽居 三首 其三</title>,<text>天公用意十分深。恐我衰年嘔出心。白露正中雲掩壁。淸霜欲下霧藏金。</text>
<title>柳景輝與室俱病。同時亡。今日同葬城南。</title>,<text>同生同死是良因。同葬城南會族親。有命在天應自慰。可憐堂上老夫人。</text>
<title>卽事</title>,<text>稻熟魚肥又一年。田家到處大平煙。誰知白髮登樓客。南望鄕山思渺然。</text>
<title>寄門生博州兵馬使金之鐸</title>,<text>去夏庸夫四宰回。知君部伍盡英材。春書冬戈身無事。何較雲臺與釣臺。</text>
<title>賀門生盧崇拜密直提學</title>,<text>一夜宣麻降紫宸。廟堂高處寵光新。鴻樞學士知誰氏。乙巳門生第五人。</text>
<title>十月初二日詠菊</title>,<text>今年霜露不相催。十月黃花爛熳開。應與衰翁慰愁寂。門前不見白衣來。</text>
<title>謝內府諸公見訪</title>,<text>老牧文章不直錢。唯憑實錄或流傳。諸公見謝今安有。異味成堆酒似泉。</text>
<title>謝內府諸公見訪 其二</title>,<text>文章價重鶴州錢。不朽寧論大小年。老牧只慙頻血指。誰能洗垢挹靈泉。</text>
<title>四季花</title>,<text>群芳搖落客長吟。數點猩紅色更深。籬下菊花眞靜者。最宜相對共論心。</text>
<title>遣興 三首</title>,<text>碧山紅樹野人家。門外一條溪路斜。宛在目中還不見。可憐殘日照黃花。</text>
<title>遣興 三首 其二</title>,<text>淡飧涼臥似僧家。風動香煙几上斜。愧殺僮奴忘故事。天寒十月不藏花。</text>
<title>遣興 三首 其三</title>,<text>風雅何人是作家。錦囊光景筆鋒斜。滿庭黃菊霜初落。更賞江山六出花。</text>
<title>漫吟</title>,<text>曉日當牕雀噪簷。老翁危坐撚疏髥。吟成句律還忘味。始信蓴羹要下鹽。</text>
<title>有感 三首</title>,<text>飛雲超忽我淹留。仰面時時笑不休。何處江山爲第一。嶺南聞有壯元樓。</text>
<title>有感 三首 其二</title>,<text>白髮吾今任去留。可休休處卽休休。每乘明月舒長嘯。柳巷東西盡是樓。</text>
<title>有感 三首 其三</title>,<text>平生志願足封留。肯似群雄死後休。幸得賜田胡不去。黃驪江上有高樓。</text>
<title>訪李子安。夜歸明日。吟成三首。</title>,<text>少年相聚動成群。酣飮寧將晝夜分。老怕金吾相詰責。可憐憔悴故將軍。</text>
<title>訪李子安。夜歸明日。吟成三首。 其二</title>,<text>數朶龍巒近壓墻。滿庭明月白於霜。欲歸更啜黃金茗。齒頰朝來尙帶香。</text>
<title>訪李子安。夜歸明日。吟成三首。 其三</title>,<text>文章正印有誰傳。月露風花海上天。幸是子安知我者。且從游夏共周旋。</text>
<title>宿證覺寺</title>,<text>石峯如削出塵寰。坐撫雲煙縹渺間。梵唄聲殘僧入定。一輪明月照千山。</text>
<title>小憩迎福亭西峯</title>,<text>何處飛來對聖顏。金鼇頭上一神仙。八關歲歲如搬運。影動毬庭日月間。</text>
<title>小憩迎福亭西峯 其二</title>,<text>踏靑携幼醉開顏。紫翠如今遍四山。坐對群英還寂寞。風流只在酒尊間。</text>
<title>淸坐</title>,<text>淸坐一心如大虛。何曾欠少更嬴餘。只憐把定無𪚥𪚥。未透陰陽變化初。</text>
<title>紀事</title>,<text>曾向長星勸一杯。故人骸骨已塵埃。當時佐酒知何物。獵較今朝肉似堆。</text>
<title>故司空柳公子壻。來請先壟之銘。且以酒饌來。明日吟成一首。</title>,<text>司空二壻亦司空。德業俱豐一代雄。晉柳當門今獨盛。御溝深處舞春風。</text>
<title>驪江</title>,<text>不是無錢買小舟。飄然直遡漢江流。只怜當戶龍山碧。日日吟詩獨倚樓。</text>
<title>林四宰岳父挽詞</title>,<text>木有深根水有源。已知潛德樹淸門。稀年又是幾中壽。更把功名付外孫。</text>
<title>晨興 三首</title>,<text>牧翁身世十分淸。臥聽茅簷雪落聲。曉向南窓呵凍筆。孤舟蓑笠欲尋盟。</text>
<title>晨興 三首 其二</title>,<text>音韻高低濁復淸。兒孫堂上讀書聲。老翁端坐思無盡。吾道他年倘主盟。</text>
<title>晨興 三首 其三</title>,<text>操心雖在濯纓淸。交絶何曾出惡聲。沙塞茫茫無雁信。煙波渺渺敗鷗盟。</text>
<title>紀事</title>,<text>負暄墻下似春臺。欲啜茶甌當酒杯。忽有狂風吹卷地。天公應靳好懷開。</text>
<title>紀事 其二</title>,<text>少年三日以爲疏。詩酒相從一夢餘。柳巷寥寥山鳥語。忽驚車騎入門閭。</text>
<title>謝鐵原金同年送雁</title>,<text>眼明尙作蠅頭字。意厚仍傳雁足書。深愧病翁無可取。不知何日報瓊琚。</text>
<title>病僧求書於僕。從楊碧雲問藥。</title>,<text>可笑金仙患色身。却從羽客養精神。癯儒伎倆無多子。一筆能令兩敵親。</text>
<title>寄古樗同甲走筆</title>,<text>海上歸來入華山。飄然甁錫白雲間。病餘同甲空搔首。問道何時一破顏。</text>
<title>代書奉答惠文兄</title>,<text>幻土粧嚴有我心。微風寶樹鳥和鳴。人間只是求聲色。淸淨何須更遠尋。</text>
<title>絶句</title>,<text>氷雪山川煙火稀。枯枝凍雀晚相夜。春風不日滿天地。得意和鳴隨處飛。</text>
<title>謝南京尹送魚</title>,<text>漢水滔滔泛釣船。渺然蓑笠雪中天。牧人占夢非虛語。坐對雙魚想有年。</text>
<title>梳髮</title>,<text>短髮蕭蕭不滿梳。鏡中相對白無餘。少年風采都消盡。豪氣誰知尙未除。</text>
<title>寄陜州鈴閣</title>,<text>丹溪村裏有蒼頭。生悝蕭條集百憂。只被仁風存性命。牧翁南望獨登樓。</text>
<title>我歌</title>,<text>我歌誰和思依依。流水高山世已稀。霜月滿簾寒夜永。悄然危坐撫琴徽。</text>
<title>卽事</title>,<text>樹上風聲冷草堂。爐中火氣沸蔘湯。小春過了天寒甚。隱几書生鬢似霜。</text>
<title>聞曲城府梅花開</title>,<text>聞道梅花已半開。氷姿瀟洒映瑤臺。主人三達尊兼美。門外何會俗客來。</text>
<title>聞曲城府梅花開 其二</title>,<text>當日群花次第開。判三司老軟金臺。雪中梅信依然在。只恨樽前笑不來。</text>
<title>聞曲城府梅花開 其三</title>,<text>處處梅花照水開。西江東浙拱南臺。少年獨賞燕山雪。數朶曾隨越使來。</text>
<title>謁華嚴都室。歸途一首。</title>,<text>滿面風沙不可當。老翁驅馬似奔忙。誰知尙有閑中味。啜茗僧牕五內香。</text>
<title>有感</title>,<text>急雨狂風狹迅霆。冬初寒氣擁茅亭。園中草木皆黃落。松樹依然又獨靑。</text>
<title>卽事</title>,<text>昨日東風吹倒人。朝來里巷靜無塵。便知樹木欣欣甚。遶屋扶蘇氣像新。</text>
<title>絶磵南赴幻菴法會。過門告別。三首。</title>,<text>松風軒裏道人閑。脚踏天磨縹渺間。忽向南方行化去。誰言飛鳥倦知還。</text>
<title>絶磵南赴幻菴法會。過門告別。三首。 其二</title>,<text>幻菴詩酒少同遊。中歲參禪老歇休。俯爲世人弘大法。寶山應見衆來求。</text>
<title>絶磵南赴幻菴法會。過門告別。三首。 其三</title>,<text>吾衰也甚病相仍。冷淡生涯似衲僧。欲遡驪江尋勝境。禪牕掛在白雲層。</text>
<title>寒食 三首</title>,<text>寒食年年動客情。鄕山縹渺碧波平。何當拜掃回茅舍。醉臥梨花照地明。</text>
<title>寒食 三首 其二</title>,<text>正陵岩谷幾番春。闔國奔馳路起塵。忽見雙墳功役畢。至今聯騎獨西隣。</text>
<title>寒食 三首 其三</title>,<text>東郊雨過水冷冷。病後吾猶喜踏靑。如有喚吾吾便去。醉來卽臥伴長甁。</text>
<title>得書答韓同年</title>,<text>久無音信倍相思。又是東風浩蕩時。結社自言開盛會。喜公垂老不全癡。</text>
<title>鄭宗之見訪。代作三首。</title>,<text>匹馬從戎向朔方。歸來烽火照家鄕。誰知枕上無窮意。雨滴空階夜更長。</text>
<title>鄭宗之見訪。代作三首。 其二</title>,<text>流落江湖已十年。朝中親奮枉相怜。明明九卦三陳處。更有何心敢怨天。</text>
<title>鄭宗之見訪。代作三首。 其三</title>,<text>先子談鋒立解紛。一時豪傑致慇懃。我今開口翻招謗。命也時耶愧十分。</text>
<title>是日。兩韓在席。</title>,<text>兩韓呼我爲宗伯。禮數情親異衆人。誰識先君餘澤在。世間皆是白頭新。</text>
<title>證覺途中</title>,<text>馬頭山色晦還明。欲雨天公又欲晴。應爲詩聯作神助。筆端模寫十分淸。</text>
<title>東堂知貢擧興寧君安公，判開城尹公。成均試員李崇仁落點狀下。穡聞之。以酒困不卽造門致賀。情不能已。吟成四首。</title>,<text>十七橫行戰藝場。一年連中入朝行。詩科最少吾今老。始掌文闈兩頰光。</text>
<title>東堂知貢擧興寧君安公，判開城尹公。成均試員李崇仁落點狀下。穡聞之。以酒困不卽造門致賀。情不能已。吟成四首。 其二</title>,<text>十三射策已驚人。博洽如今更絶倫。才過五旬司貢士。一時風采照臣隣。</text>
<title>東堂知貢擧興寧君安公，判開城尹公。成均試員李崇仁落點狀下。穡聞之。以酒困不卽造門致賀。情不能已。吟成四首。 其三</title>,<text>十四初登進士科。文章直欲挽天河。幸今國大夫人在。共聽堂前獻壽歌。</text>
<title>東堂知貢擧興寧君安公，判開城尹公。成均試員李崇仁落點狀下。穡聞之。以酒困不卽造門致賀。情不能已。吟成四首。 其四</title>,<text>斯文盛事耀昌辰。座主今年又得人。甚欲扶衰參賀客。唯愁醉吐侍中茵。</text>
<title>訪密城兩朴先生還京</title>,<text>碧桃花下月黃昏。爭挽長條雪洒樽。當日同遊幾人在。自怜携影更敲門。</text>
<title>訪密城兩朴先生還京 其二</title>,<text>海上歸來鬢二毛。沙鷗身世共飄飄。園中花木多新種。只有長松獨後凋。</text>
<title>訪密城兩朴先生還京 其三</title>,<text>黑寺長溪遶砌流。主人偏愛嶺南遊。歸來故奮非前日。年少吾今亦白頭。</text>
<title>訪密城兩朴先生還京 其四</title>,<text>病裏閑居絶往來。滿牕山色滿庭苔。形容改盡貧如奮。只把新詩當酒杯。</text>
<title>西隣來招</title>,<text>判事三司近八旬。松齋餘慶尙新新。牧童分外頻隅坐。柳色黃金又一春。</text>
<title>有感</title>,<text>縣邑凋零田野荒。人煙到處色凄涼。寄聲岸海觀風者。須作新圖獻廟堂。</text>
<title>歸法寺川上作</title>,<text>百轉淸溪石上流。急如馳去緩如留。白頭髣髴童時見。與爾何時大歇休。</text>
<title>詠櫻桃花</title>,<text>櫻桃花發弄輕盈。睡起晴軒照眼明。蚪卯異時供夏薦。閟宮深處暑風淸。</text>
<title>史官皆有他故。代宿館中。五更而起。月色正明。用諸公韻。時方酒禁。</title>,<text>酒禁今年異昔年。滿城疑聖又猜賢。白頭更向鑾坡直。骨冷魂淸月照天。</text>
<title>張方平尙書久不見。今日臨門。喜而志之。</title>,<text>渺渺張槎萬里天。浙東看盡好山川。携來若海直如奮。惆悵司成已上仙。</text>
<title>江陵府使柳瑚赴任告行</title>,<text>江陵控海負山川。無數奇觀夾兩邊。儻使居民歌五袴。更從何地覓神仙。</text>
<title>追記途中 三首 其三 望松山</title>,<text>松山蒼翠四時同。國祚明知萬世豐。盡是大臣經濟力。論功多在侍中公。</text>
<title>聞鶯 三首</title>,<text>北牕鶯語巧如簧。醉夢初回欲夕陽。記得上林曾一聽。五雲深處百花香。</text>
<title>聞鶯 三首 其二</title>,<text>少向江村搆草堂。綠楊高下映池塘。綿蠻恰似當時聽。只恨吾頭白似霜。</text>
<title>聞鶯 三首 其三</title>,<text>午枕忽聞求友聲。自憐孤影伴殘生。曾聞知止有深意。大學功夫何日成。</text>
<title>春陰 三首</title>,<text>春陰漠漠午風輕。綠暗紅殘小院明。微雨乍來看不見。忽聞黃爲兩三聲。</text>
<title>春陰 三首 其二</title>,<text>天敎晚歲卜居幽。書冊紛紛萬事休。堂北堂前多老樹。最高樹上有鳴鳩。</text>
<title>春陰 三首 其三</title>,<text>春盡園丁種菜遲。宿根雖出未敷蕤。老翁本不知區畫。却要盤飡𪚥𪚥𪚥。</text>
<title>卽事 三首</title>,<text>黃卷淸香如大賓。靑山流水是端人。更將中聖賢爲事。只欠新詩泣鬼神。</text>
<title>卽事 三首 其二</title>,<text>鄕情每動雁來賓。世遠堪驚馬借人。欲買扁舟便歸去。風帆何必問江神。</text>
<title>卽事 三首 其三</title>,<text>鹿鳴少也讌嘉賓。爵秩今猶荷主人。兩眼昏花雙鬢白。大平歌頌少精神。</text>
<title>金四宰臨門告行 二首</title>,<text>年過耳順氣彌豪。萬里金陵奉幣朝。只爲贈言臨陋巷。可知專對獨揚翹。</text>
<title>金四宰臨門告行 二首 其二</title>,<text>歲貢艱難充額數。君臣精意效純忠。表章潤色慙無力。白髮蕭蕭一牧翁。</text>
<title>喜雨</title>,<text>興雨祁祁入土深。愛人終是上天心。西郊倍見欣然色。擊獸橫馳有羽林。</text>
<title>喜雨 其二</title>,<text>江村我有一苔磯。病臥京華獨掩扉。忽起綠蓑衣底興。釣魚何日雨中歸。</text>
<title>喜雨 其三</title>,<text>日日吟詩口出聲。誰知有念在蒼生。今朝一喜天應識。鼓腹終期共太平。</text>
<title>晚宿赤灘</title>,<text>朝飧禿浦暫停行。上岸胡床嘯一聲。道美院前初入峽。兩邊山勢盡崢嶸。</text>
<title>晚宿赤灘 其二</title>,<text>岸上平田數畝肥。南公別墅擁煙霏。少年又値風雲會。白髮深慙無所歸。</text>
<title>晚宿幷灘 驪江水與龍津水合流於此。故曰幷灘。</title>,<text>順流而下棹夫閑。遇險驚呼頃刻間。晚泊沙洲風露冷。一燈明滅照雲山。</text>
<title>題東亭所藏杏村墨竹 風竹</title>,<text>杏村心似竹心虛。蕭洒端莊兩有餘。寫向晴窓宛相對。淸風萬古畫難如。</text>
<title>題東亭所藏杏村墨竹 露竹</title>,<text>霧露朝朝送薄寒。天敎淨洗碧琅玕。分明與杏村相似。直節寧容俗眼看。</text>
<title>同柳巷勞洪五宰</title>,<text>江南曾賞美風儀。言動從容不失機。行到半塗還見阻。不知朝論是邪非。</text>
<title>謝朴政堂送酒肉</title>,<text>三十六年交契深。何曾當面始輸心。淸樽軟肉今來少。白髮醺然又一吟。</text>
<title>急雨</title>,<text>急雨傾盆數刻餘。暴流浮沫滿庭除。呼童決去從低處。宛似呱呱四載初。</text>
<title>呈柳巷</title>,<text>自憐垂老做人情。俗狀塵容不足評。尙喜淸閑餘半點。滿窓風雨雜書聲。</text>
<title>呈柳巷 其二</title>,<text>風雨蕭蕭草映扉。闃然長日往來稀。西隣也共閑中味。獨倚高樓對翠微。</text>
<title>呈柳巷 其三</title>,<text>野寺歸來臥柳村。廟堂尊重絶寒暄。自憐尙負文章債。觸熱纓冠向紫門。</text>
<title>答公州牧使崔有慶走筆</title>,<text>淸白公勤繼父風。已知仁政冾於公。應憐病客愁炎熱。欲代銀河寄茗鐘。</text>
<title>楊碧雲來。吟出絶句。旣去和成三首。</title>,<text>竹露娟娟洗眼明。掌中飛電走如驚。年將七十童顏秀。詞調淸新物外情。</text>
<title>楊碧雲來。吟出絶句。旣去和成三首。 其二</title>,<text>脈訣相傳指下明。洞看臟腑鬼神驚。海東皆被刀圭力。㝡是牧翁多感情。</text>
<title>楊碧雲來。吟出絶句。旣去和成三首。 其三</title>,<text>詩法醫方見得明。出奇往往使人驚。滿腔豪氣難韜盡。對酒頻傾磊落情。</text>
<title>寄呈西隣孟雲先生</title>,<text>世事紛紛不忍聞。小窓高臥雨傾盆。賞蓮故事今當講。何處紅粧照縠紋。</text>
<title>寄呈西隣孟雲先生 其二</title>,<text>懶殘南去有天涯。廣濟池中柳影斜。聞說碧筒無幾柄。更憐雙鬢歲添華。</text>
<title>寄呈西隣孟雲先生 其三</title>,<text>平生事事愧前賢。竊比濂溪獨愛蓮。不是西隣共蕭洒。有誰聯騎向池邊。</text>
<title>同孟雲陪西隣。謁馬井李侍中。歇馬上黨宅。小酌而歸。</title>,<text>新參馬井侍中公。細嚼仙桃臉帶紅。更向北崖尋上黨。數杯名酒淡如空。</text>
<title>有感 一首</title>,<text>賞蓮幾度共飄然。今歲蓮來在我邊。只此看花非故事。可知風俗不同前。</text>
<title>哭同庚黃檜山</title>,<text>少依姊婿在元朝。出入宮庭志氣豪。食雜豹胎蒙養侈。射同猿臂戰功高。</text>
<title>哭同庚黃檜山 其二</title>,<text>先王厚渥超群輩。亞相崇班壓我曺。忽此露歌何處去。此生無復共持鼇。</text>
<title>哭蔡翁主</title>,<text>燕山迢遞接星山。浮世悲歡一夢間。寂寞九泉誰與語。白雲靑嶂水潺潺。</text>
<title>驪江秋</title>,<text>何人未死足封留。蒿目西風走不休。老我欲歸今已久。黃鸝江上又深秋。</text>
<title>藉田莊吉昌樓上。對蓮語。二首。</title>,<text>我家知己是濂溪。牧隱先生欲與齊。風露滿天秋色薄。獨留相候意凄迷。</text>
<title>藉田莊吉昌樓上。對蓮語。二首。 其二</title>,<text>綠淨紅柑似奮時。天然妙處有誰知。秋深不踏城南路。如覺吾今甚矣衰。</text>
<title>卽事</title>,<text>晝靜虛堂生嫩涼。冥心誤入黑甜鄕。一聲啼鳥俄驚起。驗得平生得坐忘。</text>
<title>安學士上塚</title>,<text>雙淸學士領門生。上塚城東世所榮。更喜三郞能濟美。也應相次繼文貞。</text>
<title>安學士上塚 其二</title>,<text>松堂門下掌文衡。只有先生與老生。揆禮政堂親助奠。適因身困坐支頤。</text>
<title>安學士上塚 其三</title>,<text>韓山渺渺在天涯。霜露霑洏宰樹枝。縱得乞身歸拜掃。三科豈有半人隨。</text>
<title>柳巷先生邀僕同訪雙淸安公夜話。以眼疾辭。因題一首。</title>,<text>病骨難於坐露臺。燭花應與眼花猜。雙淸亭上如澠酒。空想銀蟾浸玉杯。</text>
<title>任同年以園中諸菜見遺。絶句爲戲。</title>,<text>老婢應門語不虛。髥任喚作匏尙書。如今更使吾頤脫。何處園丁送菜蔬。</text>
<title>任同年以園中諸菜見遺。絶句爲戲。 其二</title>,<text>聞說郊居近普賢。秋深蟹火傍溪邊。病軀不得相尋去。坐想城南月滿天。</text>
<title>奉呈西隣</title>,<text>白白朱朱一夢餘。滿城黃鳥綠陰初。密雲不雨南牕暗。床上塵栖種樹書。</text>
<title>奉呈西隣 其二</title>,<text>唯唯都堂愧有餘。憂君閑念又如初。腐儒何日寬懷抱。恨殺從前嗜讀書。</text>
<title>奉呈西隣 其三</title>,<text>江上漁蓑想雨餘。身親只在掛冠初。未知天意從吾否。日日搜求卜筮書。</text>
<title>松下飮福</title>,<text>兩郞家釀色香同。醇味天然欲逞容。分與兒孫流福慶。時看白日照靑松。</text>
<title>赴圓齋七齋于報法寺</title>,<text>世交零落到圓齋。老境悠悠事不諧。寂寞城南無限意。香煙一穟碧山崖。</text>
<title>初九日日將午。順風發船。至岩串。日未入。</title>,<text>風急舟輕亦快哉。山如陣馬一時廻。落帆岩串須臾頃。默喜從今順境來。</text>
<title>宿禿浦岩下</title>,<text>傍水村居似畫圖。老翁吟嘯當淸娛。舟人爭說前途險。取舍明知有萬殊。</text>
<title>自禿浦。乘月到廣津宿。</title>,<text>禿浦沙頭暝色來。遠山平野勢逶迤。舟人解纜隨流下。月白楊州恰得詩。</text>
<title>副樞歸京</title>,<text>占得村家待我歸。還京又欲覲庭闈。過冬不可無中饋。慈孝俱豐世所稀。</text>
<title>赴闕庭。起居而歸。</title>,<text>風吹白髮政蕭疏。野興詩情摠有餘。赴闕起居臣子禮。傍人應笑曳長裾。</text>
<title>有感</title>,<text>萬家新起大平煙。柏岳晴光照碧天。自幸病臣無一事。好將鉛槧頌高年。</text>
<title>有感 其二</title>,<text>鬱蔥佳氣擁非煙。殿上開湯近午天。獨恨中原來往少。我朝方値中興年。</text>
<title>有感 其三</title>,<text>朝衣幾染御爐煙。鍊石區區欲補天。永愧鼎湖龍已去。獨携孤影送餘年。</text>
<title>又題一絶</title>,<text>簷間短景逐時移。門外風寒卷地吹。夢見周公眞大幸。仲尼當日嘆吾衰。</text>
<title>有感慈恩都堂</title>,<text>有意西尋祐世君。藏宜岩壑鎖寒雲。氎巾絲履從師費。只怕深杯勸十分。</text>
<title>赴闕起居而歸</title>,<text>有旨停朝散百官。宮庭寂寂午天寒。獨蒙賜酒心多感。只是腰酸再拜難。</text>
<title>赴闕起居而歸 其二</title>,<text>鄙夫多病已休官。愧底趨塵怯歲寒。頭上安排老天在。明知自斷此生難。</text>
<title>赴闕起居而歸 其三</title>,<text>保養殘生托縣官。弊裘猶足禦冬寒。逢人謾說歸田樂。戀主不知行路難。</text>
<title>卽事 二首</title>,<text>病後卜居安樂窩。氣衰難養欲如何。出門滿眼靑山色。空外一雙飛鳥過。</text>
<title>卽事 二首 其二</title>,<text>攤飯眠來氣稍平。主人家有午雞聲。抽毫欲掃新詩出。又見西牕夕照明。</text>
<title>豪奴內石也</title>,<text>豪奴今已老無能。流寓他鄕八月蠅。告訴艱難那忍聽。短簷斜日或飛騰。</text>
<title>紀事 三首</title>,<text>免郞家口寄行舟。風急西江快遡流。只隔龍山來不得。天寒一夜暗生愁。</text>
<title>紀事 三首 其二</title>,<text>主饋艱難愧老妻。左蘇南幸亦提携。如今又欲來相伴。只念煙熏草屋低。</text>
<title>紀事 三首 其三</title>,<text>長安風雪慘愁容。獨有南京花氣濃。此是慶陵新樂府。老臣今日幸遭逢。</text>
<title>訪慈恩都堂于藏宜寺。用前韻。</title>,<text>寄食東村爲愛君。尋僧西嶺更穿雲。世緣道味同歸處。上下池中月影分。</text>
<title>題屛風</title>,<text>杏花枝上暖風微。燕雀相隨啄又飛。閑倚小屛看不足。小春將動好陽暉。</text>
<title>閱樂</title>,<text>壬寅南行在西原。今日楊州獨掩門。松岳毬庭八臺聳。呈才依舊萬人喧。</text>
<title>紀事</title>,<text>熱水和泥之壁間。只緣僮僕凍愁顏。老翁狂甚新亭小。雪後還宜望四山。</text>
<title>大會</title>,<text>光陰衮衮似奔川。獻壽浮階已四年。扈駕南京勞北望。簪花懷橘尙依然。</text>
<title>乘月而歸</title>,<text>馬場東畔是楊州。大野茫茫月影流。目送兩公行色遠。不嫌吾屋打吾頭。</text>
<title>南京早春</title>,<text>三角山中雪滿天。僧窓寂寂鎖寒煙。南京咫尺風吹面。變化誰知造物權。</text>
<title>楓川納鉢</title>,<text>門生邀我宿荒村。食物多精寢席溫。摠是玄陵餘澤在。白頭還似鶴乘軒。</text>
<title>長湍納鉢</title>,<text>君王馳馬習春蒐。雪盡坡平草色浮。石壁巧成江兩岸。何人臨水起高樓。</text>
<title>椒川納鉢</title>,<text>鵠嶺晴光入望中。天顏喜色滿行宮。明朝我合修容去。扈駕那無白髮翁。</text>
<title>七月七日。陪漆原侍中，廣平侍中。鐵原侍中，南陽侍中，公山侍中，權吉昌及諸公。賀千秋。內官金實接手帕以入。上方撝謙不受禮。賜韋帶人一條。特賜鐵原皮甲一領。拜受而退。</title>,<text>古來柔韌足持盈。忠信眞將甲胄幷。拜賜聖心明可見。要令終始保功名。</text>
<title>寄呈金司空</title>,<text>百川東去底時廻。西望玄陵掛落暉。當日同游無幾箇。白頭相對思依依。</text>
<title>寄呈金司空 其二</title>,<text>久別相逢喜可知。凜然風采似當時。天公用意非難料。付與人材必有期。</text>
<title>寄呈金司空 其三</title>,<text>扁舟幾度泛長江。目送交河意氣降。只恨未參眞境界。淺山平野倚南窓。</text>
<title>靜坐</title>,<text>靜坐存心白髮翁。淡然秋水浸長空。森羅物像終難久。物欲還如陣陣風。</text>
<title>欲赴南政堂 佐時 百齋。以雨不果。</title>,<text>病猶相敵未輸平。冒雨何堪作遠行。他日登門謝遲晚。十川秋色弄新晴。</text>
<title>謝中道廉使送醯二缸</title>,<text>少年身世寄扁舟。膾炙鱸魚八月秋。白首紅塵嘗海味。悵然高倚仲宣樓。</text>
<title>寄呈尹令公</title>,<text>念子思親兩地心。天高白日照仍臨。賜環更踏龍山路。稽首君恩似海深。</text>
<title>寄呈尹令公 其二</title>,<text>老吾多病思依依。悵望玄陵掛落暉。坐數近臣餘幾箇。喜公今日得還歸。</text>
<title>寄呈尹令公 其三</title>,<text>腸中氷炭欲滔天。頭上光陰似逝川。否泰相循須默識。牧翁終日對香煙。</text>
<title>進奉山隔水山坡。又竢種學。</title>,<text>山坡細草踞胡床。進奉西崖滴翠光。逆數行人疑似者。心中頃刻費商量。</text>
<title>望佛覺寺</title>,<text>萬松蒼翠欲藏山。山下僧房隱映間。二十年前舊游處。一條流水自潺潺。</text>
<title>望同年申翌之判書古田莊</title>,<text>路遶中連度野橋。天東橫翠一峯高。故人仙去遺基在。又是秋深宅不毛。</text>
<title>途中 一首</title>,<text>蓐食江村趨國都。逢人往往是樵夫。寂寥酷似山中路。欲學煙蘿內境國。</text>
<title>代蓮語。寄東亭。</title>,<text>諸公見訪亦榮哉。冢宰今年送酒來。牧老虛名驚座耳。廟堂高會幾時陪。</text>
<title>冢宰上塚回。都堂迓于池邊。諸公無公招。難於合坐。又代蓮語。二首。</title>,<text>冢宰今朝上塚回。都堂郊迓錦筵開。朝衣野服似難雜。牧隱先生來不來。</text>
<title>冢宰上塚回。都堂迓于池邊。諸公無公招。難於合坐。又代蓮語。二首。 其二</title>,<text>我憶韓山日幾回。苦心仍且笑顏開。春秋遂事曾從貶。牧隱先生合不來。</text>
<title>僕狂興欲往。舊疾相妨。遂用前韻。以答蓮語。</title>,<text>笑殺古人腸九回。我今隨處好懷開。蓮花況是眞君子。欲往還愁病忽來。</text>
<title>僕狂興欲往。舊疾相妨。遂用前韻。以答蓮語。 其二</title>,<text>流光相代挽難回。落盡紅衣菊半開。屈指中間風景闊。勿憂吾輩不重來。</text>
<title>僕狂興欲往。舊疾相妨。遂用前韻。以答蓮語。 其三</title>,<text>山勢停留水又回。蓮坊曾是聖王開。門前迎送何時盡。識者應須特地來。</text>
<title>昨賞梅金判事 龜聯 宅。明日寄呈三首。皆實錄也。</title>,<text>春陰漠漠鎖樓臺。轉對春坊信馬回。此老風流誰得識。東阡南陌獨尋梅。</text>
<title>昨賞梅金判事 龜聯 宅。明日寄呈三首。皆實錄也。 其二</title>,<text>三元辭采繼銀臺。往事隨流去不回。我是稼亭牛馬走。尋君豈獨爲尋梅。</text>
<title>昨賞梅金判事 龜聯 宅。明日寄呈三首。皆實錄也。 其三</title>,<text>姻親和翕似登臺。老我陶然醉一回。判府氷翁最強健。明年更約共看梅。</text>
<title>有感三首。一敍事。二問。三答。</title>,<text>世事無窮未見涯。索居吾亦鬢添華。開窓忽起尋梅興。風送簷間六出花。</text>
<title>有感三首。一敍事。二問。三答。 其二</title>,<text>藥爐經卷寄生涯。天意終敎管物華。怪底臘殘春又動。絶無招換看梅花。</text>
<title>有感三首。一敍事。二問。三答。 其三</title>,<text>中國威風振海涯。大平官舍耀皇華。趨承兩府無餘力。可惜盆梅落盡花。</text>
<title>送全羅崔按廉 名關</title>,<text>始闢九齋文憲公。松山千古振儒風。似聞鄕校非前日。勸學應須繼祖翁。</text>
<title>送全羅崔按廉 名關 其二</title>,<text>全羅到處好山川。退老群賢望似仙。聽罷甘棠飛轡去。不妨携手賞風煙。</text>
<title>送全羅崔按廉 名關 其三</title>,<text>馬邑山連白鳥波。我家南畔是全羅。乞歸欲作舟中會。汨沒風塵奈老何。</text>
<title>答完山柳府尹</title>,<text>炎官用事汗霑衣。心幸新居據翠微。更得令公涼扇子。從今扣腹坐忘機。</text>
<title>留別通州張學長</title>,<text>家尊芒日賞關東。同榜追隨是祖翁。老向豐岩相邂逅。最憐黌舍振儒風。</text>
<title>初七日途中</title>,<text>壯歲人譏我好圓。知窮今日却茫然。廟堂賴有知音在。別墅安居學坐禪。</text>
<title>孟㽥還京</title>,<text>喜汝長身拜大官。還憂苜蓿日堆盤。且須無謟遵家學。忠孝脩名永不刊。</text>
<title>寄呈松軒侍中。謝恩也。</title>,<text>臣罪當誅聖主仁。屛居關內得安身。問渠何以逢天幸。只爲松軒是故人。</text>
<title>寄省郞諸兄</title>,<text>玄陵一代小人儒。攘歷中書諫大夫。得至侍中僥倖耳。斯文何事苦相圖。</text>
<title>寄省郞諸兄 其二</title>,<text>中庸大學學曾思。人道瀛王是汝師。長樂邇來非獨我。有誰重賦去來辭。</text>
<title>寄省郞諸兄 其三</title>,<text>去年長子入黃泉。仲氏今冬謫海壖。聞說三郞方被劾。奈何天也奈何天。</text>
<title>寄省郞諸兄 其四</title>,<text>世間榮悴似循環。松柏蒼蒼又苦寒。且學仲尼陳九卦。白頭身世付長湍。</text>
<title>寄省郞諸兄 其五</title>,<text>官途今古足危機。何怪衰年惹是非。再拜聖恩天地大。萬山殘雪掩柴扉。</text>
<title>寄省郞諸兄 其六</title>,<text>彈章大勢乍驚人。熟讀深思揔失眞。捉敗老翁唯四字。黜僧還恐似王輪。</text>
<title>寄省郞諸兄 其七</title>,<text>長湍太守送纖鱗。晚食還驚味更珍。始識省郞恩甚重。忍飢供職豈無人。</text>
<title>寄省郞諸兄 其八</title>,<text>天子呼來賜八珍。侍中光彩動朝臣。請看倚伏難逃處。寂寂荒村伴野人。</text>
<title>寄省郞諸兄 其九</title>,<text>玄陵策上甲加寅。放榜辛朝始出身。坐數至今荒野去。滿廷靑紫絶無人。</text>
<title>寄省郞諸兄 其十</title>,<text>松軒當國我流離。夢裏誰曾有此思。二鄭況今參大議。一家完聚果何時。</text>
<title>寄省郞諸兄 其一十一</title>,<text>汝恃家門逞汝顏。那知汝父是氷山。彈文直欲殺無赦。尙幸竝生天地間。</text>
<title>寄省郞諸兄 其一十二</title>,<text>欲加之罪豈無辭。似毀疑褒世所知。畢竟有天吾不患。爛烹肥肉倒深巵。</text>
<title>十六日。三郞送酒食。</title>,<text>幸免吾今謝上天。汝兄南去我茫然。似聞閉戶臺評裏。送饌不來尤可憐。</text>
<title>赤城兪瓚判事。送冬瓜，牛蒡。戲謝。</title>,<text>碩大冬瓜凍作氷。牛蒡洗削可朝蒸。忽思京邸肥魚饋。自信吾非蔬筍僧。</text>
<title>十八日</title>,<text>玄陵將相幾人存。壁上圖形亦已昏。多病牧隱頻仕已。至今經濟獨松軒。</text>
<title>十八日 其二</title>,<text>松軒忠義薄雲天。漢絳唐梁與比肩。欲識大平眞氣像。閉門高枕得安眠。</text>
<title>十八日 其三</title>,<text>安眠喜我已無爲。浮世功名絶不思。只恨多生餘習在。時時遇興卽題詩。</text>
<title>三郞送燒餠酒甁</title>,<text>芳醪味洌餠生香。可引頹齡補賢腸。縱被臺彈來不得。分明鸞鵠在吾傍。</text>
<title>孟畇來又去</title>,<text>考功淸要駁臺官。守職何人不膽寒。醞藉汝今猶乳臭。老翁甘受省郞彈。</text>
<title>孟畇來又去 其二</title>,<text>聞吾病發特來看。見我如常却去還。坐想禪興龍遯野。斜陽飛鳥渺茫間。</text>
<title>尹可觀夫人權氏。送米及醬瓜。</title>,<text>平日姻家密且親。危時見面也無人。誰將食物供朝夕。可見夫人意甚眞。</text>
<title>尹可觀夫人權氏。送米及醬瓜。 其二</title>,<text>武德將軍佩虎符。擧杯聯句愛吾儒。年過不惑登仙去。風采依然照海隅。</text>
<title>金上將來</title>,<text>危途見得弟兄情。尙幸殘生値大平。欲向咸寧同笑語。令尊人道尙身輕。</text>
<title>金上將來 其二</title>,<text>上將今批得代官。侍親期近理征鞍。乞身我欲還鄕去。樽酒相從傲歲寒。</text>
<title>寄松軒</title>,<text>白頭身世已殘陽。無職無田亦不妨。只有游山高興在。敢煩廊廟一商量。</text>
<title>七日</title>,<text>新春七日廣興倉。童僕喧嘩受祿忙。三十五年妻子飽。愧無寸效報先王。</text>
<title>權總來別</title>,<text>黃驪太守乃翁爲。父老而今有去思。得見郞君應喜甚。更須努力藥瘡痍。</text>
<title>待人不至</title>,<text>新年無日不思家。豈有功夫管物華。寂寂小村來往斷。西山依舊夕陽斜。</text>
<title>待人不至 其二</title>,<text>飽食安居謝國家。江山如昨鬢添華。欲追風雅歌王化。時復長吟點筆斜。</text>
<title>室人至</title>,<text>少年游宦各天涯。夢裏相逢話所思。今日那知是前日。縱然心喜又心疑。</text>
<title>立春帖字</title>,<text>朝廷有道靑春好。門巷無私白日長。欲識此詩眞氣像。請看今世我東方。</text>
<title>立春帖字 其二</title>,<text>靑山有約長當戶。流水無情自入池。欲識牧翁吟嘯處。春風浩蕩動新詩。</text>
<title>赤城兪判事送藥飯</title>,<text>秫飯蒸香鴉未鳴。家家相送當人情。窮村寂寞驚佳節。咀嚼深知舊故情。</text>
<title>日將午。龍鐵以藥飯來。</title>,<text>送來藥飯蜜調凝。云是南神宅裏蒸。對物倍傷浮世事。不如不食學西僧。</text>
<title>望獵騎</title>,<text>平山雪霽白皚皚。牽狗時看數騎來。何處凌晨逐狡𪚥。競誇多獲半酣廻。</text>
<title>患疥心不安。數日不吟。</title>,<text>疥發相攻擾我心。苦哉連日輟長吟。三郞特浸桑灰洗。絶勝仙人頂上針。</text>
<title>二十三日。寄呈松軒。</title>,<text>赤縣吾猶不自由。天涯謫客可知愁。善謀若許從便去。祝壽應添百萬籌。</text>
<title>寄鄭二相 三首</title>,<text>我已無心賦解嘲。將何面目復趨朝。孤舟可泝驪江去。兩岸高山雪欲消。</text>
<title>寄鄭二相 三首 其二</title>,<text>病我朝天道路賖。煩公遠送宿婆娑。當時一寸心中地。豈爲吾身爲國家。</text>
<title>寄鄭二相 三首 其三</title>,<text>久假瀛王欲卽眞。省郞彈我作閑人。看來依舊單瓢巷。所樂超然亦絶倫。</text>
<title>訪硳城兪先生不遇。夫人邀入客位。具酒飧甚厚。又請登後園小山四望曰。我公意也。蓋欲令老夫知其形勝也。歸而志之。三首。</title>,<text>長湍南畔硳城西。山擁茅茨水泊堤。中有主人三徑在。卜隣吾欲共携提。</text>
<title>訪硳城兪先生不遇。夫人邀入客位。具酒飧甚厚。又請登後園小山四望曰。我公意也。蓋欲令老夫知其形勝也。歸而志之。三首。 其二</title>,<text>主人憐我老無官。一片丹心尙不刋。故請登山暫游目。鵠峯蒼翠聳雲端。</text>
<title>訪硳城兪先生不遇。夫人邀入客位。具酒飧甚厚。又請登後園小山四望曰。我公意也。蓋欲令老夫知其形勝也。歸而志之。三首。 其三</title>,<text>美食醇醪滑更香。眞如補藥入中腸。女奴傳命勤相勸。微醉歸來又夕陽。</text>
<title>李判書 丘直。 送朋酒白粲十斗。以此爲謝。當使孟畇誦之。</title>,<text>長身直幹秀朝班。莅事精強不得閑。記舊贐窮今世少。有誰憐我食方艱。</text>
<title>李判書 丘直。 送朋酒白粲十斗。以此爲謝。當使孟畇誦之。 其二</title>,<text>朋酒吹香白粲精。生精行氣實符名。謫中喜得仁人饋。醉飽應敎詠大平。</text>
<title>四月初二日。隱溪來訪留宿。口號平生行止任隨緣。貧富升沈付與天。知子不能安陋巷。聖君南面議尊賢。語意非老天所敢當。然不可無答。和成二首。</title>,<text>早澄諸念息諸緣。鶴態雲蹤共一天。能致此翁誠不易。從今吾黨識吾賢。</text>
<title>四月初二日。隱溪來訪留宿。口號平生行止任隨緣。貧富升沈付與天。知子不能安陋巷。聖君南面議尊賢。語意非老天所敢當。然不可無答。和成二首。 其二</title>,<text>牧翁垂老少塵緣。賞月吟風更樂天。況有小圖爲日用。分明十聖與三賢。</text>
<title>是日門生趙密直送酒食。用前韻寄去。</title>,<text>我悔求魚木上緣。浮休有命敢逃天。斯文骨肉今非古。用意如公有幾賢。</text>
<title>携中童與隣長朴英起。看躑躅長湍石壁。</title>,<text>長湍石壁翠屛橫。躑躅花開錦綉明。暫借商船順流下。一時情景儘難名。</text>
<title>初八日。室人來。蓋欲送我南行也。</title>,<text>百年偕老是人情。哀老何心送遠行。頭上有天逃不得。那知後日復相幷。</text>
<title>携室人游石壁。隣朴渡水。墜馬失笠。</title>,<text>一區形勝畫難如。欲使夫人賞我餘。隣老奈何妨此樂。苦無情興返吾廬。</text>
<title>重九後日。有人之淸州。吟得一絶。報種學簽書。知吾平安。其人果不去。</title>,<text>還鄕明日作中秋。又把黃花插滿頭。始識主恩天地大。老來流落亦風流。</text>
<title>戲題</title>,<text>鄕人爭笑謫仙翁。泥醉村歌野笛中。縱使得還何所用。齒牙落盡眼朦朧。</text>
<title>寄黜陟使 辛未六月又貶咸昌作</title>,<text>益齋門下壯元帥。得繼遺蹤列廟堂。老病却爲流落客。幸逢恩露滴甘棠。</text>
<title>有感</title>,<text>少年朋友盍簪時。吐膽輸心絶詭隨。利害一朝移素志。推擠寧肯惜分離。</text>
<title>紀事</title>,<text>柳相蒼頭有二家。勤渠涉水送西苽。問安伊使尤難得。淳朴遺風可歎嘉。</text>
<title>寄烏川</title>,<text>向來京輦暫奔波。職貽科田誤我多。一箇白丁眞灑落。欲賡千載紫芝歌。</text>
<title>寄烏川 其二</title>,<text>擬向中秋上鹿門。此身還似檻來猿。何人放出林泉去。山北山南恣意奔。</text>
<title>寄松軒</title>,<text>秋入郊原淑景移。物華晴好雨仍奇。大平廊廟多高會。每趣看蓮又是誰。</text>
<title>寄松軒 其二</title>,<text>三到咸昌興更新。依然魚鳥亦相親。韓山有我先墳在。欲及中秋拜兩親。</text>
<title>寄李詹承旨</title>,<text>錯落星躔拱北辰。天涯遠謫是孤臣。寸心日夜歸何處。只向舟墀祝聖人。</text>
<title>寄忠州牧黃同甲</title>,<text>三到中原雨雪來。每逢同甲勸深杯。頓忘客路艱辛味。造物乘除亦妙哉。</text>
<title>是日監郡鄭公。携酒來訪。明日以詩謝之。</title>,<text>牧隱先生是逐臣。華宗冢宰政憂民。遠村携酒來相勞。應念龍頭會裏人。</text>
<title>寄尼山申監務兼定山</title>,<text>聞得新蟬第一聲。韓山歸路眼中橫。拜墳欲及中秋去。準擬相逢賞月明。</text>
<title>讀李白詩</title>,<text>豪氣凌雲不得𪚥。滿天光焰吐文章。欲尋影響竟無處。極目大淸空斷腸。</text>
<title>志喜</title>,<text>忽得涼書報太平。東門駕幸賞忠誠。三韓此事從來少。大筆光垂萬古名。</text>
<title>奉寄海州族長</title>,<text>困臥西窓不出游。寂寥僧院草蟲秋。南樓直下山千疊。矯首時時望海州。</text>
<title>八月初三日。尙州儒學敎授官送膰肉。</title>,<text>璧雍丁祭廁衣冠。歸忝泮宮初獻官。豈意窮村拜神賜。商山膰肉照杯盤。</text>
<title>初七日。聞黜陟令公過德通。以疾不克躬造上謁。代書寄呈。</title>,<text>聞說旌旗過德通。躍然乘興欲趨風。適因微疾空瞻望。何日樽前笑語同。</text>
<title>謝陽山大禪師送松芝</title>,<text>一宿菩提似舊知。別來明日送松芝。淡中有味同風調。踏雨靑鞋更訪師。</text>
<title>寄簽書</title>,<text>夜雨蕭蕭不忍聞。曉窓愁對萬山雲。須臾一陣長風起。快望丹霄祝聖君。</text>
<title>寄呈松軒</title>,<text>三韓迓命日方中。百折交情水必東。乖氣自消和氣動。只緣黃閣有淸風。</text>
<title>寄呈圃隱</title>,<text>公大有爲居廟堂。吾衰無用老家鄕。小中華館如初作。陶舍寧敎久閉藏。</text>
<title>十六日渡孔岩</title>,<text>萬松岡下李家村。欲渡無人枉叩門。過了孔岩心尙悸。小舟風急浪花飜。</text>
<title>偶題</title>,<text>省擊臺彈直到今。烏川奇禍駭人心。往來屑屑何妨事。更感松軒愛我深。</text>
<title>寄玄判書</title>,<text>漢江南畔廣州村。寂寞數家相對門。不有西隣君子宅。老夫何以度朝昏。</text>
<title>寄玄判書 其二</title>,<text>廊廟同遊似夢中。衿州北野忽相逢。盤飧機豆煩供給。造物應憐一禿翁。</text>
<title>書同年姜判事壁。請予看脈。故戲之云。</title>,<text>看君六脈至如期。身健心和亦可知。又況歸依無量壽。此生應享百年頤。</text>
<title>寄呈姜同年靜軒先生</title>,<text>遠祖廉貞尙在天。靜軒人道地行仙。一區花太非塵世。客至開懷酒似泉。</text>
<title>寄呈姜同年靜軒先生 其二</title>,<text>遠謫天涯問幾回。禍胎人道去南臺。是皆命也吾何恨。每向樽前笑口開。</text>
<title>謝朴惇之饋魚。兼述所懷。</title>,<text>五更鷄叫雨蕭蕭。舊病新愁共寂寥。忽見飛魚傳尺素。故人情重慰無聊。</text>
<title>謝朴惇之饋魚。兼述所懷。 其二</title>,<text>聖恩寬大臥江濆。猶是三韓府院君。犀帶一腰懸架上。令人遙望鵠峯雲。</text>
<title>謝玄判書送鮎魚。因有所感。三首。</title>,<text>昔如鳳鳥入金鑾。今似鮎魚緣竹竿。對物興懷君子事。卜居無處可求安。</text>
<title>謝玄判書送鮎魚。因有所感。三首。 其二</title>,<text>久病醫官語我詳。無鱗魚與藥相妨。感君來意何容負。下筯還敎少忌嘗。</text>
<title>謝玄判書送鮎魚。因有所感。三首。 其三</title>,<text>東方風俗慕中華。淳朴比隣願易求。誰似衿州玄奉翊。月無虛日送珍羞。</text>
<title>卽事</title>,<text>田字窓臨口字庭。炊煙朝暮鎖虛廳。出門可是舒長嘯。滿眼冠山分外靑。</text>
<title>卽事三首直述。非虛語也。</title>,<text>江雲罷雨逐風飛。針水新苗綠更肥。我又今年耕不得。秋收好處乞身歸。</text>
<title>卽事三首直述。非虛語也。 其二</title>,<text>鴻留泥爪入雲飛。自古高人遁要肥。釣得神龍由有欲。且看四皓拂衣歸。</text>
<title>卽事三首直述。非虛語也。 其三</title>,<text>庭宇人稀燕習飛。陂塘雨足水初肥。浴沂高興悠然動。自歎與誰風詠歸。</text>
<title>從玄判書。求茅蓋新亭。</title>,<text>小山臨水四方通。欲結新亭望鵠峯。日炙雨霑須小避。白茅誰肯借三重。</text>
<title>南在送蓴酒奏紙</title>,<text>蔡倫門客天姿潔。張翰水屳風味淸。賴有靑州從事在。合成和氣寫眞情。</text>
<title>寄廣州牧使崔恕</title>,<text>我今病臥廣州村。菜把多蒙地主恩。只恨路遙難上謁。扁舟何日泊倉門。</text>
<title>昨日安養道生僧綐。扶携酒食來勞。今早送紙。以詩謝之。</title>,<text>昨與靑州從事來。熏然令我好懷開。楮生又自山中至。應要新詩醉後裁。</text>
<title>四顧無雲。有感而作。</title>,<text>白雲飛盡靜無風。何限靑天日欲中。平旦淸明元不小。可憐吾輩養無功。</text>
<title>少選。白雲片片滿天。又吟一首。</title>,<text>白雲片片逐微風。仰見日輪才過中。物欲復萌俄頃耳。我曺焉可廢前功。</text>
<title>近訪同年靜軒公云。吾子靑谷師書來報。近當比上。公必見之。吾聞之。喜可知也。昨風聞靑谷來數日矣。幸得蓴菜一缸送去。聊助侍養一味云。</title>,<text>昨聞靑谷上人來。應舞斑衣學老萊。偶得蓴絲助淸供。厭寒須勸酒三杯。</text>
<title>明日送竹菴不及。同朴判書到權洪州所寓。朝飧訖。熱甚。舟浮江中。夫人舡亦來小酌。向晚乃別。是日玄判書，龍山辛判書亦以酒食來。餞洪州也。三首。</title>,<text>竹菴行色趁晨鷄。可笑迂儒醉似泥。與櫛東峯日三丈。只今身世夢蘧蘧。</text>
<title>明日送竹菴不及。同朴判書到權洪州所寓。朝飧訖。熱甚。舟浮江中。夫人舡亦來小酌。向晚乃別。是日玄判書，龍山辛判書亦以酒食來。餞洪州也。三首。 其二</title>,<text>泛泛江中一葉舟。微風拂面忽疑秋。半酣四眺雲山遠。消盡從前萬斛愁。</text>
<title>明日送竹菴不及。同朴判書到權洪州所寓。朝飧訖。熱甚。舟浮江中。夫人舡亦來小酌。向晚乃別。是日玄判書，龍山辛判書亦以酒食來。餞洪州也。三首。 其三</title>,<text>座上諸君盡可人。壯元風采壓簪紳。去年伴我南臺去。今日一杯眞飮醇。</text>
<title>明日困臥微吟</title>,<text>畫舫絃歌集衆賢。白頭多病亦欣然。歸來困臥飜惆悵。痛飮連旬是少年。</text>
<title>六月初七日。寄姜同年玄隣長。</title>,<text>饞涎兩日不能收。俠路黃雲動麥秋。終憶年兄與隣長。有時長嘯倚江樓。</text>
<title>十四日。謝郡守來訪。</title>,<text>老來情況儘悠悠。水遠山長獨倚樓。不有風流賢刺史。一杯安得散千愁。</text>
<title>寄菩提大禪師</title>,<text>韓山父子是何人。踏破庭苔汚氎巾。每感禪翁心量大。斷然含笑不生嗔。</text>
<title>示簽書</title>,<text>逍遙上室與南樓。碧洞松風物外秋。有命在天須自信。安心是藥更何求。</text>
<title>寄上院禪師。兼簡金石諧左尹。</title>,<text>逃世難忘四重恩。老親茅屋近松門。隣家又有髥翁在。談笑何妨共酒樽。</text>
<title>奉寄甁栗金判事。兼簡權判事。</title>,<text>野平山遠大川橫。南岸新樓北舊樓。幸我邇來身自在。魚肥稻熟便高遊。</text>
<title>寄鄕校金少尹，黃少尹。</title>,<text>得見黌堂眼倍明。況於迎勞敍鄕情。如今正値秋風起。準擬同遊詠大平。</text>
<title>尋蓮林外</title>,<text>乘興携僧欲賞蓮。風吹船却莫能前。淺山落日紅酣處。蓆笠騎牛畫可傳。</text>
<title>寄呈幻菴</title>,<text>舟中新作小茅亭。坐對雲山四面靑。倘得幻翁飛錫過。百年沈醉一時醒。</text>
<title>代書奉答李向上</title>,<text>銀魚得雨遡長川。松下新芝味欲全。腸谷饅頭蒸得好。南游準擬及秋天。</text>
